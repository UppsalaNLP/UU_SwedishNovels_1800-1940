<title>HANS HÖGHETS ÄLSKARINNA</title>

<chapter/>
<chaptername>IBiancasBudoir</chaptername>

<chaptername></chaptername>

<chaptername>I Biancas budoir.</chaptername>

<sec/>
Divanen är svällande och klädd med tjockt, storblommigt siden i rödt och gult. 
<sec/>
Nedanför denna verkligt magnifika budoirmöbel utbreder sig en äkta persisk matta af stort omfång och å denna, som affärsvänner emellan säkert skulle taxeras till minst två tusen kronor, synes ett mästerligt utfördt rökbord à la turce. 
<sec/>
Framför den smala väggen mellan tvänne höga fönster, som äro förtäckta med tjocka sidengardiner af samma mönster som divanens, fåtöljernas och stolarnas beklädnad, synes ett synnerligen värdefullt linneskåp af ebenholz, hvars hela framsida består af en väldig spegeldörr med tjockt, vattenklart glas i läcker venetiansk slipning, infattadt i prisbelönadt konstsnickeri med inläggningar af perlemor, elfenben och silfver. 
<sec/>
De händelser, som ligga till grund för denna romantiserade framställning, utspelades i slutet af 1880-talet och början af 1890-talet under då rådande häftigt pulserande variétélif i Stockholm. Hjältinnan vann snart ett uppseende, som slutade med att hon råkade allvarsamt ut för rättvisan. Gunnar Holms meddelanden ligga till grund för det hela. 
<sec/>
Förf. 
<sec/>
Toaletten, som ses snedt öfver den hörna invid hvilken dörren till sängkammaren synes stå på haltglänt, är af samma dyrbara virke som linneskåpet samt har liknande inläggningar och beslag. Spegeln i denna bildar en stor oval, som diagonalt uppfångar det rymliga praktrummets alla detaljer således äfven den sällsynt läckra och med finaste smak komponerade silfverkronan, hvars centrum gifvit plats för en med kronan komplicerad ampel af äkta rubinröda, böhmiska glas med hvita facetterade stjärnslipningar. 
<sec/>
Under detta synes ett utsökt fantasibord, likaledes af ebenholz och med från den glänsande skifvans underkant starkt framspringande äkta elefantbetar, hvilken anordning nog är mer dekorativ än praktisk, åtminstone för en och hvar, som ej förstår att i dess närhet röra sig med all önskvärd grace och försiktighet. 
<sec/>
En charmant utsikt öfver Konstantinopel, utförd i olja af berömd fransk mästare, en månskensvy med synnerligt fängslande lif i penselförningen är denne budoirs enda prydnad i tafvelväg. Men duken är också så stor, att den – jämte en verklig klenod i raminfattning – fyller en god del af väggen öfver divanen. 
<sec/>
Öfriga partier af rummets synbara väggar äro i det närmaste täckta med läckra textilarbeten, bl. a. en härlig gobelin med motiv från den kända myten ’Danaë i Guldregnet’. 
<sec/>
Sådan är i breda drag variétédivan Bianca Devins budoir i den i öfrigt äfvenledes furstligt inredda lägenhet, som innehafves af henne uti huset nr 1 A Biblioteksgatan i Stockholm vid tiden för denna romans början, närmare bestämdt hösten 1889. 
<sec/>
Atmosferen i denna budoir är fylld, ja, formligen öfvermättad, med stark parfym: rosa, mysk, reseda och kanske ännu fler starka essenser. 
<sec/>
Dagen är dämpad och blir rödaktig genom att strilas in genom de tjocka sidengardinerna, som ingen enda solstråle där ute från den högblå himmelen öfver Norrmalmstorg och den snedt emot Biancas våning belägna Berzelii-park, förmår genomtränga. 
<sec/>
Från en dyrbar ’studsare’ af silfver med stakar i samma mönster och uppställd på kakelugnsfrisen i denna budoir, höras nu tolf rena, långt utdragna toner förkunna, att middagstimmen är inne, och just som sista slaget förklingat, visar sig en näpen kammarsnärta vid den ljudlöst öppnade dörren till en angränsande salong. 
<sec/>
Lika ljudlöst stänger hon denna dörr och som en ande närmar hon sig sängkammaren. I den mjuka persiska mattväfnaden sjunka hennes små fötter ned lika tonlöst som stenen sjunker i vatten, och det mjuka kasimir, af hvilket hennes dräkt är sydd, fläktar under gången lätt som vinden utan att frasa det minsta. 
<sec/>
Hon stannar nyfiket framför det lilla fantasibordet i rummets midt och sedan hon halft lyssnande böjt sig mot den på glänt stående sängkammardörren, som om hon därifrån sökte uppfånga sin härskarinnas andedräkt, sträcker hon ut sin hand mot ett porträtt i stort kabinettsformat, hvilket tronar i ett smakfullt bronsställ, placeradt bland en hel del böcker, tidningar och visitkortsfat å detta bord. 
<sec/>
Kammarsnärtan betraktar sin matmors bild. Och att döma af den tid, som hon anslår till detta betraktande, synes det som om hon antingen drifves därtill af beundran eller afund; kanske båda orsakerna i förening. 
<sec/>
Hon vrider och vänder på kortet och håller det än närmare än fjärmare sina ögon, samt går slutligen fram med detsamma till ett af fönstren, af hvars ena gardin hon drar undan en flik för att genom den lilla öppning, som därmed åstadkommes, låta solljuset falla öfver den charmanta bilden. 
<sec/>
Man ser ett pikant ansikte inramadt i ett rikt svall lockar, arrangerade med artistisk smak, och öfver detta svall utbreder sig en hatt, hvars breda framparti har en nästan för djärf storlek att kunna kallas vackert och klädsamt. Öfver denna mäktiga framkant, som nära nog reser sig vertikalt, böjer sig ett par jättestora s. k. ’äkta plymer’, bländande hvita strutsfjädrar, hvilka med säkerhet betingat ett vida högre pris hvar och en än den summa, som många familjer ha att reda sig på ganska anständigt under en hel månads tid. Å denna väldiga sammetsklädda brättyta synes äfven afteckna sig något, som mycket väl kan vara en stor aigrette af juveler, hvars glans bilden naturligtvis ej mäktat återge. 
<sec/>
Ansiktet kan icke kallas klassiskt skönt. 
<sec/>
Men det ligger något öfver dessa drag, som gör att man fängslas och anar, att detta ansikte sett i lefvande naturlighet måste ega alla betingelser för att vara hvad man kallar tilldragande, något, som man gärna vill se om igen och som aldrig kan trötta genom enformiga linier och enahanda minspel. 
<sec/>
Munnen är svällande utan att dock ega något af köttig cynism. Under den lätt böjda öfverläppen, som fängslats af ett naturligt lekande leende, skymtar spetskanterna af en rad välformade öfvertänder, till synes bländande hvita; och öfver den fint böjda läppbågen växer fram en liten näsa, som gör en lätt, trotsig sträfvan att icke verka hvarken grekisk eller romersk, snarare då med osökt ursprungsort från Sveriges Manchester ehuru i ganska mycket modifierad och utspädd form, alltså icke en rent typisk ’norrköpingsnäsa’. 
<sec/>
Ögonen äro för stora att kunna kallas små. De ega icke heller något af den vidtberömda orientaliska formen. Men hvad de tydligen måste ega, att döma af bilden till och med, detta är ett sprudlande lif, något af tjufpojksaktigt lefnadsmod, som blott kan se tillvaron genom lyckans och det goda humörets färggrant brytande prismor. Irishinnan synes vara mörk, hvilket ger blicken en sydländsk prägel. De välformade, ganska skarpt markerade ögonbrynen äro också mörka och stå i skarp kontrast med det rika håret, som tyder på att detta är bilden af en stark cendrée. 
<sec/>
De små öronen verka läckert bildhuggeriarbete efter antik modell, och den djupt dekolleterade bysten, af hvilken man i denna bröstbild ser så mycket som till spetsverket å kostymlifvets öfverkant, skulle godt kunna tjäna som förebild till motsvarande parti af en härlig Venus. Den passioneradt välformade axeln – man ser nämligen endast den ena – tonar slutligen bort i ett effektfullt fotografiskt arrangement. 
<sec/>
Kammarjungfrun, en mer klassisk skönhetstyp än husets härskarinna, har ändtligen sett nog och ställer nu ifrån sig matmoderns bild, i det hon låter höra en lätt suck. Därpå går hon fram till divanen och slår sig helt försiktigt ned i densamma och lägger bekvämt upp sina fötter på det färgdämpade turkiska öfverkastet, under det att hennes lilla näpna hufvud får sjunka ned i en svällande s. k. slummerputa af röd sidensarge. 
<sec/>
Vid det att hon vrider sitt hufvud mot det bredvid stående rökbordet, som icke saknar sin äkta turkiska slangpipa med vattenafkylare, hvars slipade ytor äro prydda med en hel del dyrbara stenar, vid det att hon gör detta, falla hennes blickar på ett brutet kuvert, som ligger å detta bord. 
<sec/>
Hon kan icke lägga band på sin nyfikenhet. Hon är ju kvinna, och hvad mera är, hon är ju äfven kammarjungfru, detta till och med af den grupp, som man endast finner en masse i Paris. 
<sec/>
Därför öppnar hon också kuvertet, och nästa ögonblick har hon ett nytt fotografi mellan sina välvårdade och välformade fingrar. 
<sec/>
Denna gång är det bilden af en man. 
<sec/>
Men det är icke en ung mans drag hon ser, icke ens af en man, som står på lifvets middagshöjd. Man skulle snarare kunna säga, att hon här har framför sig en gubbes grånade och fårade drag, men en gubbe, som synes göra allt för att hålla kvar medelåldern af sitt lif och som icke lämnat något ospardt af hvad frisörens konst i förening med skräddarens talang kan åstadkomma för att åtminstone göra så att skalet verkar fraichet och så att ålderdomens skarpaste linier bli utjämnade. 
<sec/>
Hans grå polisonger äro ytterst väl vårdade liksom hvad ännu finns kvar af hans hår. Den stora, böjda näsan förråder aristokraten af börd, och de ännu obeväpnade ögonen visa en blick, som nog än i dag kan skjuta flammor af ungdomligt lif, ehuru rynkorna kring de omgifvande partien, specielt mot tinningarna, skvallra om, att dessa ögon blickat ut öfver lifvet långt mer än ett halft sekel. 
<sec/>
Af hvad som synes af klädseln, måste man konstatera, att denne man är stor älskare af elegans; därom vittnar lika mycket snittet på kragen och uppslagen som halsduken ... Öfver det hela hvilar denna prägel, som gör att man osökt vill karaktärisera detta porträtt såsom bild af en diplomat. Liknelsen kan, logiskt sedt, kallas haltande; det finns ju diplomater, som man skulle kunna kalla för grofarbetare, att döma af deras yttre. Men, som sagdt, liknelsen får tagas såsom den generellt blir tagen; och faktum är, att den bild, som kammarsnärtan här hade framför sig, var af en diplomat, och detta därtill af en i Stockholm mycket känd sådan, för öfrigt representerande ett sydeuropeiskt land, med hvilket Sverige har mycket litet att skaffa. 
<sec/>
Flickan synar den elegante gubbens drag med kritisk omsorg; därpå lägger hon åter in kortet, men åtrar sig genast och tar fram det på nytt samt vänder mot sig dess baksida. Snedt öfver fotografens stämpel läser hon i prydliga skriftecken följande ord på franska: 
<sec/>
À ma très chère Bianca! 
<sec/>
Något namn af gifvaren synes icke och behöfs icke heller. 
<sec/>
För Lisette – Biancas kammarjungfru – är denne diplomat lika välbekant som hade hon sett bilden af sin egen far. Han har nästan med förvånande regelbundenhet visat sig å alla de världens hufvudplatser, där den vidtberesta Lisette uppehållit sig, och alltid svärmande kring någon af de divor, ’stjärnor’, eller glädjens prestinnor, som Lisette för tillfället egnat sina tjänster. Ja, han hade äfven mer än en gång nupit henne i kinderna och behagat säga en del artigheter, medan hon dragit af eller satte på honom rocken, gifvit honom hatten och käppen eller hjälpt honom med galoscherna till hans kvinnosmå fötter. Och en gång, då han var vid ett särdeles älskligt humör, hade han högst egenhändigt förärat henne den friska ros, som han året om aldrig syntes sakna i rockslagets knapphål. – Detta synnerliga nådevedermäle hade emellertid icke gripit Lisette allt för mycket, liksom aldrig hans galanteri för öfrigt. Hon visste, att sådant hörde till den gamle diplomatens natur, och hon trodde fullt och fast, att lika artig skulle han äfven visat sig, om hon varit en mannequin, en skyltdocka i något modemagasins expositionsfönster – ja, till och med en stör, på hvilken man hängt en kjol! 
<sec/>
Just när Lisette åter skall lägga in fotogrofikortet i dess kuvert, faller hennes blick på ett visitkort, som hon icke förut observerat. Naturligtvis blir hon nyfiken på nytt och naturligtvis skyndar hon att tillfredsställa denna sin nyfikenhet, som också blir belönad, när hon läser följande ord, skrifna af samma hand som dedikationen och likt denna på franska lydande i ordagrann öfversättning: 
<sec/>
»Charmanta Bianca! 
<sec/>
Det blir mig omöjligt att i dag kunna hålla mitt löfte vis à vis att föreställa Hans Höghet för Eder. Han ämnar sig nämligen i kväll till minister X. på dennes speciella mottagning, efter hvad han meddelat mig. I morgon afton skall Ni emellertid med säkerhet finna honom i Eder loge. 
<sec/>
Eder tillgifne S. M.» 
<sec/>
Lisette hade just studerat detta meddelande och höll ännu visitkortet i handen, när hon plötsligt flög upp som en pil, vid det att hennes öron träffades af följande ord: 
<sec/>
»Åter igen denna oförskämdhet att vräka sig på min divan. Hvad menar Lisette egentligen med det här? Och hvad ser jag? Stjäl hon sig inte ännu en gång till att läsa min korrespondens! 
<sec/>
Lisette stod där med nedslagna ögon, under det att hennes matmor, Bianca själf, lade in visitkortet i samma kuvert som porträttet, samt fortsatte: 
<sec/>
»Händer något dylikt en gång till, får Lisette flytta.» 
<sec/>
Denna hotelse hade emellertid Lisette fått höra så många gånger, att hon äfven nu tog den med största lugn; och utan att visa någon ängslan drog hon fram stolen vid Biancas toalett samt ordnade där såsom vanligt, när husmodern gjorde sig i ordning för sin frisyr, som var en af kammarjungfruns viktigaste sysselsättningar såväl här i våningen som i chansonettens klädloge. 
<sec/>
Innan denna tog sin början, men just som Bianca slog sig ned i stolen vid toaletten, hördes en skarp ringning från tamburen. 
<sec/>
Lisette sprang ut, och nästa minut visade hon sig åter, denna gång med en rosenröd biljett framburen på en liten silfverbricka till Bianca, som fattade denna och bröt den med en viss nervositet, sedan hon kastat en blick på utanskriften. 
<sec/>
Hon började just taga del af innehållet, när hon kom att vända sig om och fick se, att Lisette helt obesväradt lutade sig öfver hennes axel som för att läsa biljetten äfven hon. 
<sec/>
»Hvad tar Lisette sig till? Är hon alldeles galen i dag? Ut med sig!» 
<sec/>
»Jag tänkte bara, att madame ville ...» 
<sec/>
»Ut med sig, säger jag! Och kom inte in förr än jag ringer!» 
<sec/>
Och Lisette gick, dock utan vidare brådska. Bianca lutade sig bekvämt mot den mjuka stolsryggen, lade efter obesvärad amerikansk stil upp fötterna på en annan bredvid stående stol samt började på nytt från början af denna biljett, hvars blotta utanskrift gjort henne en hel del nervös. 
<sec/>
Den biljettens innehåll var i öfversättning följande: 
<sec/>
»Älskade! 
<sec/>
Du blir nog förvånad öfver att jag icke rest ännu ... Men jag fick just i sista stund en varning, som bjöd mig till största försiktighet. Man synes vara mig på spåren, och detta helt visst emedan man räknar ut, att där du är, där kan icke jag vara långt borta. Du vet, att Louis nyligen blifvit utspråk gällande; men så länge jag innehar testamentet, så kan man naturligtvis endast betrakta denna min kusins uppträdande som fideikommissarie såsom en ny yttring af galenskap. Det är i ditt eget intresse, att nu spela korten väl. Han kommer nu upp till Stockholm, om han icke redan är där. Och det första han gör, blir att låta presentera sig för dig. Snart skall han föra samtalet på mig. Du har då naturligtvis aldrig hört talas om någon grefve Armand du Cortès, och han skall därigenom tro sig vara på nya afvägar. Jag visste icke i förra veckan, att han skulle komma så snart. Var på din vakt!... Det är en ytterst förförisk man. 
<sec/>
Endast den största oro har manat mig att, hur oförsiktigt det än kan vara, tillskrifva dig dessa rader. Men jag vet, att jag kan lita på dig! Du är lika skön som äregirig, och den dagen skall ej vara långt aflägsen, då du från variététribunen skäll höja dig genom mig till slottet La Forselles härskarinna. Tills vidare blir min adress: Ingenieur Arthur Maxwell. Köpenhamn, P. R. 
<sec/>
Din i döden tillgifne 
<sec/>
Armand. 
<sec/>
P. S. Bränn biljetten! Om det är möjligt så för inte Louis tillsammans med din man. Jag fruktar, att denne redan anar något. 
<sec/>
D. S.» 
<sec/>
Bianca lät brefvet sjunka ned i sitt knä, lade ena handen öfver sina ögon och försjönk i drömmar, som förde henne långt bortom Mälardrottningens fagra stränder, långt bort från detta Nordens Paris, som hon nu för första gången besökte, eller rättare hemsökte, med sin frivola ’konst’, hvilken redan förskaffat henne ett namn bland allt hvad variétéhabituéer heter i alla de städer, där polisen icke satt sig emot den ogenerade damens uppträdande å offentliga lokaler såsom chansonette excentrique française, d. v. s. ’ovanlig’ fransk sångerska. 
<sec/>
Och i dessa drömmar såg hon det gamla slottet La Forselle spegla sig i Rhône, och dess medeltida torn höja sig såsom de gjort det i många hundra år mot en nästan alltid härlig sommarhimmel, vittnande om egarens anor ända från och långt före korstågens dagar. Och i detta slott, där den franska gamla högadelns damer under kunglighetens stormaktsdagar spridt kvinnlig fägring öfver bördens och rikedomens poesi, där skulle kanske snart äfven hon, den fattiga fiskarflickan från Hâvre, få lysa som en stjärna i ’frihetens, jämlikhetens och broderskapets’ land! 
<sec/>
Ja, detta skulle ske, om det blott gick bra för Armand! 
<sec/>
Men det var nu icke så alldeles säkert att det gick så bra för honom. Hans spel var en djärf bedragares från början till slut. Detta visste Bianca. Ja, hon kände till och med mer om honom än han visste af det själf, och i förhållande till detta hade hon också tagit sina mått och steg samt gifvit sig af hit upp till höga Norden, till det allt annat än sydländskt varma Stockholm, mindre för att skörda guld kanske än för att hålla sig undan en tid från det stora Europa, från hvad vi kalla kontinenten, just för att berörda arfshistoria skulle få utveckla sig till den visshet för henne själf, som hon åtrådde med hela sin äregirighet. 
<sec/>
Att det äktenskap, som hon ingått med en fransk kuplettsångare och afdankad skådespelare från Nimes, den lilla staden i Languedoc, endast var ett s. k. löst äktenskap, detta hade hon icke omtalat för Armand. Hon var därtill för slug och visste, att det pikanta i deras förbindelse, som börjat på La Scala-variétén i Paris, därmed skulle förlora en hel del i Armands ögon. Däremot hade hon utmålat sin man som en hisklig Othello, och detta till den grad, att hon ej någon enda gång sammanfört kuplettsångaren och Armand, trots att den senare länge följt henne till alla de städer, där hon tagit engagement. 
<sec/>
Hvar Armand du Cortès fick sina pängar ifrån, visste icke Bianca. Hon brydde sig icke heller mycket med att utforska detta, men tog gärna emot allt hvad han gaf henne med frikostig hand. Sålunda var det äfven Armand, som låtit inreda den eleganta bostad, där Bianca nu residerade vid Biblioteksgatan, och detta fast han själf endast fick smyga sig dit, då Bianca gaf honom lof, som hon sade af fruktan för, att Armand skulle råka illa ut för hennes svartsjuke och vildsinte man. 
<sec/>
Hon skrattade när hon tänkte på detta. Ty den s. k. mannen fick så innerligen noga hålla sig på mattan och var dessutom inhyst i ett domestikrum inåt den mörka gården. Endast när det särskildt kunde vara bra att anlita hans myndighet togs han fram ungefär som riset åt elaka barn. Och vid dylika tillfällen var Charles Deroque inte att leka med. 
<sec/>
Bianca hade fått engagement i Sveasalen, Stockholms dåvarande elegantaste variétésalong, och som slutligen brann upp efter ungefär tio års existens. 
<sec/>
Hon hade redan med sitt första framträdande gjort stormande succès och lade genast alla hufvudstadens varétésnobbar för sina fötter. 
<sec/>
Detta mildrade i hög grad den redan bortskämda chansonettens misshumör med nödtvånget att för en tid behöfva draga sig så långt undan världens centrum; och ännu mer kom hon i gladt humör, då hon redan efter andra uppträdandet såg sig föremål för en smickrande uppmärksamhet af den sydländske diplomat, hvars ännu för oss hemlighetsfulla meddelande hon nyss hade studerat. 
<sec/>
Stockholm tycktes allt nog bli en stad i Biancas smak, och det dröjde icke länge innan hon icke alls ångrade den förut med grämelse motsedda afstickaren till Nordens Paris. Hon fann att den svenska hufvudstaden icke var en plats, där vilda fyrfotabjörnar luffade fritt omkring på gatorna eller där man likt eskimåer ansåg själtran vara lifvets och bordets läckraste njutningsmedel. Hvad hon fann var en lefnadsglad, sorglös massa människor, som lefde fullt ut lika kultiveradt som parisarne, ja, till och med lefde ännu mer extravagant än den stora franska metropolens libertiner – de infödda nämligen – bruka göra det. Hon fann att hon i Stockholm mycket ofta kunde göra sig förstådd med sitt modersmål och att det var en stad, där massor af utländingar stämde möte. Men först och främst fann Bianca, att Sveasalen var en nöjeslokal, som hela Frankrike – Paris icke undantaget – knappast hade maken till, åtminstone ej den stilenliga smak, med hvilken den rymliga salongen, som då var alldeles ny, var inredd. 
<sec/>
Sedan hon anländt till Stockholm hade hon sammanträffat endast två gånger med sin älskare, grefve Armand du Cortès; första gången samma dag, som hon flyttat in i den af honom påkostade våningen, en lägenhet om fem rum med kök, jungfrukammare och nyinredt badrum. Sammanträffandet hade då kunnat ega rum, sade hon, emedan hennes man måst dröja med att infinna sig i Stockholm förr än följande dags afton, då äfven hennes och hans första uppträdande skulle ega rum. 
<sec/>
Armand hade vetat att denna första afton arrangera en briljant invigningsfest i den nya lokalen, och vid denna funnos närvarande två af Biancas blifvande kamrater, två andra landsmän till Bianca, grosshandlare eller kanske rättare agenter för ett par franska champagnehus samt en redan populär svensk chansonette, som vistats någon tid i Paris och var franska språket fullt mäktig. 
<sec/>
Man skulle kunna tycka, att det var underligt, att en fransk grefve af så gammalt fint och aristokratiskt namn som du Cortès, för öfrigt af spanskt ursprung, kände och ville amalgamera sig med sådana gäster som de nämnda – för att nu icke tala om Bianca själf. – Men detta och åtskilligt annat skall under loppet af denna historia ur lefvande lifvet, komma i dagen. 
<sec/>
Allt nog! Festen blef af och blef äfven mycket bullrande. Och ej förr än dagen blef ljus lämnade gästerna utom Armand – som ju egentligen äfven var värd – detta nya tempel för en hel rad storstadslifvets ’fröjder’, vid hvilka Bianca alltid representerade som öfversteprestinna. 
<sec/>
Andra gången, som Armand infann sig hos sin protégée, var glädjen icke högt i tak eller rättare, då fanns den där icke alls. 
<sec/>
Grefve du Cortès hade nämligen fått dåliga underrättelser från sitt hemland, det glada och soliga Frankrike, och han ville nu meddela sig därom med Bianca, hvilken här skulle bli det centrum, till hvilket en hel del af denna romans intriger skulle samlas. 
<sec/>
Han smög sig upp en kväll sedan skymningen inträdt och han var då till och med så väl maskerad, att inte ens Biancas annars mycket skarpsynta kammarsnärta kände igen honom, när hon öppnade. Hon kände icke heller igen namnet på det visitkort, som den främmande lämnade henne, och hvilket icke var Armand du Cortès, utan Victor S:t Juste, rentier, ett namn, som lät mycket distingueradt och skvallrade om att här skulle vankas vackra dricksslantar eller ’pour-boires’, som Lisette kallade dylika belöningar enligt sitt hemlands bruk. Hon reflekterade till och med så mycket öfver den eventuella storleken af dessa gratifikationer, att hon icke observerade en viss liten ’kråka’, som fanns under visitkortets vikta hörn. Men hon drog dock sina misstankar att något hemlighetsmakeri var med i spelet, då Bianca – alldeles mot sin vana – själf gick ut i tamburen för att bedja Victor S:t Juste stiga in och detta icke blott i salongen utan direkt in i budoiren, dit annars endast de intimaste ’vännerna’ fingo sätta sin fot. 
<sec/>
Hvad man sade där inne, kunde Lisette icke uppsnappa, trots att hennes lilla rosenröda öra låg så tätt mot nyckelhålet som ett på kuvert fastgummadt frimärke. Hon misstänkte nästan, att hennes härskarinna varit obesvärad nog att föra främlingen direkt in i – sängkammaren! 
<sec/>
Detta hade hon äfven gjort. Ty hon kände sin Lisette och hon såg af Armands oroligt blickande ögon, att all försiktighet här kunde vara af nöden. 
<sec/>
Det var så också. 
<sec/>
»Här är redan osäkert», voro de första ord, som den maskerade Armand yttrade. »Min kusins vänner ha spårat mig hit upp till Stockholm, och därför har jag anlagt detta utseende för att afleda åtminstone första anfallet. Man misstänker, att jag är här.» 
<sec/>
»Såå», svarade Bianca lugnt. »Tänker du resa?» 
<sec/>
»Jag måste väl, så ogärna jag än vill.» 
<sec/>
»Hvart?» 
<sec/>
»Till Köpenhamn att börja med. Hur länge skall du stanna här?» 
<sec/>
»Mitt engagement är bara på en månad att börja med; men jag misstänker att jag får det prolongeradt. Man är mycket nöjd med mig, tycks det.» 
<sec/>
»Det var ju det jag sade. Och på så vis skola vi i alla fall vinna tid.» 
<sec/>
»Hur så?» 
<sec/>
»Jo, om du blir här ytterligare en månad, och man under denna tid icke ser mig i ditt sällskap, skall man komma fullständigt på villospår. Och då har jag så mycket mer fria händer att operera. Till våren skall allt vara klart och min kusin åter inburad, denna gång som obotlig, vill jag hoppas. Ingen skall sedan kunna göra mig slottet stridigt.» 
<sec/>
Bianca svarade med en axelryckning. 
<sec/>
»Tror du mig inte?» 
<sec/>
»Knappast. Man kommer att göra allt för att testamentet ej skall få laga kraft.» 
<sec/>
»Och jag allt för att göra motsatsen ... Du vet min energi och du vet, hvad som står på spel.» 
<sec/>
»Just därför skall jag be att få vara med så litet som möjligt i denna affär», svarade Bianca otåligt. »Jag reder mig mycket bra utan det där slottet.» 
<sec/>
»Ah! Du älskar mig då icke mer!» utropade Armand med lidelse. 
<sec/>
»Jo, det gör jag. Men just därför vill jag icke sätta allt på ett kort.» 
<sec/>
Hvad som vidare yttrades kan egentligen icke anses nödvändigt att för sammanhanget här upprepa. 
<sec/>
Allt nog. Bianca åtog sig att spela en mindre passiv roll och att hjälpa till så godt hon kunde. Och man skildes för att sedan icke träffas på länge och aldrig mer i våningen vid Biblioteksgatan. 
<sec/>
Men som vi funnit, hade Bianca denna dag fått en biljett, som upplifvade minnet af hennes senaste sammanträffande med Armand du Cortès. 
<sec/>
Biljetten kom ganska olämpligt ty dagen förut hade hon fått ögonen öppna för en ny kärleksaffär, som syntes henne långt mera lysande än den med den falske arftagaren till slottet La Forselle. 
<sec/>
Hon hoppades på att bli älskarinna åt en verklig furste! 
<chapter/>
<chaptername>HansHöghetsPresent</chaptername>

<chaptername>ANDRA KAPITLET.</chaptername>

<chaptername>Hans Höghets present.</chaptername>

<sec/>
Utanför gamla ’Enkhuset’ – som till det yttre icke undergått någon nämnvärd omdaning än i dag, prålar granna anslag på väldiga plåttaflor, anslag, som tillkännagifva att detta halft klosterlika huskomplex blifvit – variété. 
<sec/>
Man föres ovillkorligen på tankar öfver lifvets många underliga skiftningar och det är icke heller utan att gamle teaterdirektör Sjöwalls bevingade uttryck: »prester i första akten och röfvare i den andra» komma för en, när man besinnar den nya roll, som f. d. enkhuset fått att spela. 
<sec/>
En brokig skara rör sig af och an utanför det gamla, ärevördiga järnstaketet, och många äro de, som stanna för att studera de nya på detta staket upphängda affischerna, å hvilka särskildt en kvinnofigur i half kroppsstorlek tilldrar sig hufvudintresset. 
<sec/>
Hon synes framträda i den djärfva kostym, som egentligen icke är någon kostym alls, och som vanligen hör till en tribunsångerskas parad. Men om klädesplaggen äro få och dimunitivt täckande, är i detta speciella fall hatten så mycket omfångsrikare, något alldeles fenomenalt och extravagant emot hvad man annars fått skåda på dessa det moraliska cochonneriets representanter, dessa de tvetydiga och ofta alldeles för ensidigt tydliga slagdängornas tolkerskor. 
<sec/>
Denna hatt har också redan fått sitt namn efter dess importatrice och är nu känd såsom Biancahatt. Och redan har man sett denna modell i bruk bland hufvudstadens demimonde, alltså uppfinnarinnan värdiga motstycken. 
<sec/>
»Har du sett henne?» hör man en fråga riktas till en ung man med blaserade drag, som sugande på guldknappen å sitt spanska rör fixerar affischen med dess väldiga annons: 
<sec/>
Den tillsporde vänder sig om, gör en grimas, som ju kan tagas för helsning, och svarar med tillkonstladt uttal à la säsongens snobbmod halft skorrande, halft med nasalljud: 
<sec/>
»Nä fän ... Härr dou?» 
<sec/>
»I går. Men skall dit in i kväll me’... Något alldeles urstyft.» 
<sec/>
»Dau gaurr ja’ mä’.» 
<sec/>
Och de båda eleganterna med obetalda kläder stego in genom entrén och uppför den monumentala trappan, där de försvinna i den kompakta massa nöjeslystna, som denna afton skall till trängsel fylla den moderna variétélokalens fåtöljer, stolar och bänkar för att i all synnerhet beskåda den nya dragningskraften. 
<sec/>
Men i klädlogen finna vi föremållet för all denna nyfikenhet. 
<sec/>
Hon har nyss kommit ned från tribunen efter uppträdande i programmets första afdelning. Och hon sitter där flämtande och utmattad efter alla krumsprång och sprattlingar, som utgöra kvintesensen af hennes ’konst’ och äfven af hennes – ’sång’! 
<sec/>
Svettpärlorna dallra på det rikligt utbredda sminket öfver ansikte, hals, skuldror, bröst och armar, och de med tusch och belladonna samt andra ’skönhetsmedel’ förstorade och glansgjorda ögonen hållas halfsofvande slutna för att då och då långsamt öppnas och riktas mot den skörd af praktfulla buketter, hvilken ligger utbredd nedanför hennes i trånga sidenskor inpressade fötter, en hyllningsgärd af narrar, som kanske med dessa bevis på beundran tro sig komma ett tuppfjät närmare hennes gunst. 
<sec/>
Och under det hon nu sitter där för att hemta sig, bär vaktmästaren in ännu fler buketter, hvilka hon vid sortien måst kvarlämna på tribunen. 
<sec/>
Hon räknar dem och får antalet till tjugo, stora och små om hvartannat. Men en af dem tilldrar sig särskildt hennes intresse och detta är en jättebukett i de franska färgerna och sammanhållen af ett band i trikolorens kulörer, alltså en lika smakfull som uppmärksam erinran om det land, som sett denna oblyga kvinna födas. 
<sec/>
Hon böjer sig ned och tar upp denna bukett. Och hennes behandskade fingrar börja plocka på de doftande blommorna, liksom ville hon särskildt utvälja någon af dem och skilja denna från de öfriga. 
<sec/>
Under detta plockande råkar hon på ett litet silkessnöre, som med en tofs sticker upp i bukettens centrum. 
<sec/>
Nästa ögonblick har hon med detta snöre dragit upp ett litet förtjusande étui, också detta i franska republikens färger. 
<sec/>
En tryckning, och locket springer upp. Och en flod af de renaste, regnbågsfärgade strålar träffar hennes ögon. Och med detta har hon kunnat lägga en ny, kostbar ring till alla andra, som hon redan innehar, men bland hvilka dock denna utan gensägelse måste bli nr ett i hennes juvelskrin. 
<sec/>
Hon lossar ringen för att profva den, men finner samtidigt under densamma ett papper, hvilket utveckladt visar sig vara en diminutiv biljett. 
<sec/>
Och i det hon med lätt förklarlig nyfikenhet för denna mot en närhängande gaslåga och söker att utforska den mycket diminutiva pikturen lyckas hon slutligen fast nästan halfblind få ihop orden till följande innehåll: 
<sec/>
»Ensam vill jag träffa er redan i kväll. Vagn väntar vid er port på slaget tolf i natt. Tag domino.» 
<sec/>
Nå detta var något i Biancas smak! 
<sec/>
Men hvem hade skrifvit biljetten, dessa hemlighetsfulla rader, som blifvit påkostade ett så ovanligt och dyrbart konvolut? 
<sec/>
Icke fanns det någon underskrift; icke ens så mycket som ett par futtiga initialer. 
<sec/>
»Det kan i alla fall inte vara någon annan än han», mumlade Bianca i det hon låter diamanten bryta sig mot de gulröda gasstrålarna. »En sådan present är furstlig, och 
<sec/>
han är ju också en furste efter hvad den gamle narren säger.» 
<sec/>
I detsamma inträdde hennes s. k. man. 
<sec/>
»Hvad?» utbrister denne med ett tonfall af missräkning. »Sitter du utan att tänka på, att vi ska in ännu en gång. Du ska’ ju ha din nya kostym, och du vet ju inte ens om den passar riktigt. 
<sec/>
Hvar ä’ Lisette?» »Bry dig inte alls om den saken ... Lisette gick hem efter en annan dräkt. 
<sec/>
Den nya är för extravagant. Man har sagt mig att polisen här i stan icke skulle tillåta att jag uppträdde här så där à la sjönymf.» 
<sec/>
»Sån’t pryderi», svarade Deroque med en axelryckning. »Åter ett dödt kapital! Den kostar ju femtusen francs.» 
<sec/>
»Nå än sen. Du lär väl inte betala den?» svarar Bianca snäsigt i det hon låter étuiet med diamanten oförmärkt glida ned mellan korsetten och linnet. »Jag undanber mig all näsvishet.» 
<sec/>
»Men femtusen francs, min vän! Gör ett försök. Man har inbillat dig det där om polisen, emedan man är afundsjuk på dina redan vunna framgångar och befarar ännu större.» 
<sec/>
»Nej säger jag. Mins du inte hur det gick i London? Skaffa in något att dricka, en absint t. ex.; jag dör af törst!» 
<sec/>
Och hon affärdade sin ’man’ helt enkelt med en vårdslös handrörelse och Deroque fann för godt att lyda. 
<sec/>
Man vrålar i salongen, den granna, mohriska salongen. 
<sec/>
»Bianca!... Bianca!» vrålar den mondäna hopen likt en skara vanvettiga, som skriker bara för skrikets skull, skriker för att få höra sin egen röst. 
<sec/>
Och Bianca småler, stereotypiskt som alla chansonetter, och när ropen bli ännu vildare gör hon ett nytt skutt, en ny vågad benrörelse och böjer sig mot musikanföraren yttrande några ord. 
<sec/>
Och orkestern stämmer upp med preludiet till samma visa, som nästa ögonblick tages da capo, och hopen frossar utan att begripa ett enda ord af den pariserslang, af hvilken kuplettens text är konstruerad. 
<sec/>
Men man begriper den halfnakna kvinnans attityder. Hon sjunger med sina ben, hon sjunger med trikåer och nakna skuldror. Hela hennes figur är en lefvande illustration, till hvilken all text är obehöflig. 
<sec/>
Sådan är Biancas konst. 
<sec/>
»Häv du skickat in divt kourt?» 
<sec/>
Det är mannen med den obetalda habiten och käpp med guldknapp, som ställer denna fråga till sin vän, han, som ännu nästan kan tala rent. 
<sec/>
»Inte mitt. Men jag tog ett annat, du förstår.» 
<sec/>
»Hvilket dau?» 
<sec/>
»Sannerligen jag mins namnet.» 
<sec/>
»Sau fätalt! Hour skau vi könna klara dä’?» 
<sec/>
»Det går nog fint ... Men har du några pängar?» 
<sec/>
»Det sista gick åt till blommorna.» 
<sec/>
»Men supén då?...» 
<sec/>
»Kän inte dou lägga out?» 
<sec/>
»Har inte mer än en tia.» 
<sec/>
»Vi tau pau räkning.» 
<sec/>
»Hvar?» 
<sec/>
»Novilla.» 
<sec/>
»Tack!» 
<sec/>
»I ditt namn, förstaur dou.» 
<sec/>
»Lyckas inte! Ja’ ä’ skyldig där förut ...» 
<sec/>
»Djäklar!... Hvart ska vi då bjuda henne?» 
<sec/>
»Alhambra.» 
<sec/>
»Där ä’ jag skyldig.» 
<sec/>
Grilljannen med det eleganta spanska röret tog sig en funderare, och sedan han klarat sin s. k. hjärna fortsatte han resigneradt: 
<sec/>
»Vet dou vä’?» 
<sec/>
»Nej! Har du en idé?» 
<sec/>
»En fän sau fin idé ... Vi smiter!» 
<sec/>
Vännen, han som kunde tala rent, såg besviken ut och svarade, sedan äfven han tagit sig en funderare: 
<sec/>
»Djäkla förargligt. Hon är ny ännu. Och innan den sista, då jag får min aflöning i posten, har nog någon annan lagt rabarber på henne.» 
<sec/>
»Joubelåsna. Begripev dou inte, att houn kan ha flev?» 
<sec/>
Nu var kupletten slut och vrålet började på nytt, efter hand stegrande sig till frenetiskt oljud, under hvilket Bianca skuttade ut med en ny skörd blommor af det regn, som åter öfversållat tribunen, men utan aning om den förlust hon gjorde i de båda grilljannarnas supébjudning, som af nog så talande skäl inte kunde blifva af. 
<sec/>
Hon hade inte ens observerat det insända visitkortet, som drunknat i en hög andra lika värdelösa för en ’stjärna’ af hennes betydande ordning. 
<sec/>
Det var nämligen en princip af henne – än så länge – att icke bevärdiga dylika värdelösa invitationer ens med en tanke. 
<sec/>
Ännu hörde hon till variétédivornas ’upper ten’. Ännu ville hon ha mer än mat och dryck för att illustrera en dylik ’supé’ med sin elektriserande närvaro. 
<sec/>
Bianca ville också ha guld, eller gulds värde. 
<sec/>
Utan att denna gång ge sig tid till en ny entré, trots att signalklockan ringde ursinnigt, hastade hon nu ned i sin loge, där Lisette tog emot henne och genast på divans befallning tog itu med omklädningen. De lätta trasorna byttes ut mot plagg af mer substantiell kvalitet, och det dyrbara étuiet fick en säkrare plats i hennes rymliga kjolficka, dit äfven några mer betydande visitkort, namn med grefliga och friherrliga kronor, gledo ned. 
<sec/>
Och när hon så är i ordning lämnar hon med raska steg lokalen genom den för ’artisterna’ reserverade in- och utgången, följd af Lisette, som bär en hel del af de vackraste buketterrna – de andra få ligga kvar, tills städerskan sopar ut dem, eller vill taga vara på dem för sina egna vaser. 
<sec/>
Efter Lisette följer Deroque, bärande en respektabel kappsäck, innehållande en del kostymer, och i en väntande droska bär det så af till bostaden vid Biblioteksgatan. 
<sec/>
Deroque har åter gjort sin plikt och får nu dra sig tillbaka antingen in i sitt domestikrum eller hvar helst han annars behagar, utom i Biancas våning. 
<sec/>
Men där börjar nu ett nervöst lif framför toaletten. 
<sec/>
Bianca skall klä sig till fest, en storartad fest, hvad hon tror, och som hon har skäl att tro af inbjudarens furstliga present. 
<sec/>
I natt skall hon första gången supéra med Hans Höghet. 
<chapter/>
<chaptername>Detektiverna</chaptername>

<chaptername>TREDJE KAPITLET.</chaptername>

<chaptername>Detektiverna.</chaptername>

<sec/>
»Man har spårat honom här i Stockholm för ett par tre dagar sedan», sade en medelålders man med distingueradt utseende och med monocle, som han med visst snobberi bar inklämd i högra ögonvrån. Och han sade detta på sitt modersmål, som var oförfalskad parisdialekt, vändande sig till Gunnar Holm, i dennes enkla hemvist vid Saltmätaregatan, hörnan af Rådmansgatan. »Signalementet stämmer alldeles precis. Men däremot är det icke alls uteslutet, att han icke äfven kan hafva uppträdt eller ännu uppträder förklädd. Han lär allt nog vara mästare i den konsten.» 
<sec/>
»Och han följer en variétésångerska?» svarade Gunnar Holm frågande. 
<sec/>
»Alldeles. En kvinna, som är från Hâvre.» 
<sec/>
»Vet ni hennes namn?» 
<sec/>
»Hon kallar sig Bianca, men heter annars Blanche Devin och är från Hâvre, som jag sade.» 
<sec/>
»Bianca. Det finns verkligen en sådan här i staden, en mamselle, som redan låter tala om sig. Hon kommer från La Scala-variétén i Paris och hit.» 
<sec/>
»Då är det hon. Vet ni hennes adress?» 
<sec/>
»Nej, men den saken åtar jag mig att snart taga reda på», svarade Holm. »Ingenting är lättare. Vi hålla alltid gärna ögonen på dessa kringflackande s. k. ’artister’. Man vet ju inte, hvad de kunna hafva i sinnet utom att förtjäna på en hel del små kärleksäfventyr.» 
<sec/>
»Och den här har verkligen något annat i sinnet. Hon har inte kommit hit bara för att uppträda som chansonette. Jag vet det ur säkraste källa. Och historien är ganska invecklad, som ni skall få höra på samma gång som ni däraf närmare kan finna orsakerna till det viktiga ärende, som fört mig hit.» 
<sec/>
Och privatdetektiven Frederique Leroy – en af Paris’ intelligentaste ’spårhundar’ – lutade sig bekvämt tillbaka i en gammal hvilstol, formade med färdighet sin cigarett mellan de af tobakssaften gulfärgade fingertopparna samt började: 
<sec/>
»Jag satt för en vecka sedan på mitt vanliga matställe ’Brasserie Universelle’ vid Boulevard Montmartre samt ögnade i senaste numret af Petit Journal. Mina blickar stannade vid en underlig historia om en vansinnig, som icke var vansinnig. Han har suttit inspärrad på en privat dåranstalt i närheten af Avignon, och gjorde nu sina anspråk gällande på ett gammalt familjegods, slottet La Forselle, som är beläget vid Rhône i närheten af Artes, en liten stad, som ej ligger långt från hafvet. Men som tillträdare af detta slott hade redan visat sig en viss grefve Armand du Cortès, och som denne innehade alla legitimationspapper, kunde han nöjaktigt dokumentera sin ställning. Han hade redan installerat sig på slottet, afskedat alla dess gamla, d. v. s. förutvarande, tjänare och tillsatt nya, hopskrapade från alla möjliga departement i Frankrike utom från det, i hvilket slottet är beläget, en omständighet, som genast syntes mig misstänkt. Efter att hafva vistats cirka en månad på slottet, reste grefve du Cortès till Paris. Uppsikten af domänen anförtrodde han före afresan åt en man, som skall vara från Marseille, men som, att döma af namnet, troligen härstammar från England. Den mannen heter John Brown, således ett mycket vanligt namn, och af hvilket England inklusive Amerika bör kunna uppvisa åtskilliga tusen representanter. Denne John Brown har nu att insända sina redovisningar till en viss madame Andersson i Paris, tydligen en svenska; och från henne gå affärerna vidare till godsegaren, hvars adress för närvarande inte ens är henne bekant, efter hvad Petit Jornal uppgifver.» 
<sec/>
Leroy tog sig en funderare innan han fortsatte, nu lätt blossande på sin papyross: 
<sec/>
»Tidningen syntes taga den unge Louis du Cortès parti; och säger ganska oförbehållsamt, att denne blifvit offer för en bedragare, som lyckats få den rätte arfvingen, Louis du Cortès inspärrad. Men Petit Journal kan lika litet som Louis inverka på slottsfogden, mr John Brown, hvilken stöder sig på sin herres, grefven Armand du Cortès’ rätt, ty det är ju denne, som innehar alla papper i denna affär och således äfven har myndigheterna på sin sida.» 
<sec/>
»Så långt tidningen», fortsatte privatdetektiven, i det han tog sig en ny funderare och började spinna en ny papyross. 
<sec/>
»Saken intresserar mig verkligen på det högsta», inpassade Holm. »Och ni tror, att man skall kunna finna en lösning därpå här i Stockholm?» 
<sec/>
»Jag har mina starka skäl för ett sådant antagande», svarade Leroy allvarsamt. »Och hur jag fick detta skall jag nu tala om; detta kan ge oss en inblick i huru slugt man vetat gå till väga.» 
<sec/>
»Dagen efter att jag läst nämnda notis hade jag just ett ärende till en yrkesbroder, som är bosatt i Marseille. Han hade skrifvit till mig att fortast möjligt infinna mig med anledning af en synnerligt pressande affär. Som jag emellertid ej kunde med omgående lägenhet efterkomma hans önskan på grund af ett viktigt mål, som samma dag skulle slutdömas i Paris, reste jag ej förr än dagen därpå. Detta var så till vida förargligt, som jag kom för sent att träffa min vän i hans hem; men han hade skrifvit några rader, som uppmanade mig att oförtöfvadt följa efter till Avignon, där jag skulle träffa honom på Hôtel de Dieu. Han var emellertid icke där, när jag anlände, och jag skulle just lämna hotellet, hvarifrån han afrest på morgonen, då jag möter honom lifs lefvande, eller rättare får höra hans röst kalla mig. Jag vänder mig om och stod ansikte mot ansikte med en gammal man, som såg ut att vara trädgårdsmästare eller något sådant. Och jag skulle just fortsätta min väg, i tanke att jag hört fel, då samme trädgårdsmästare lägger sin hand på min axel sägande:» 
<sec/>
’Bror Frederique! Känner du då inte igen din vän Duprès?’ 
<sec/>
’Ah! Verkligen! En fördömdt behändig och lyckad mask!’ utropade jag. 
<sec/>
Men han gaf mig genast ett tysthetstecken och hviskade: 
<sec/>
’Var försiktig! Man observerar oss.’ 
<sec/>
»Och utan att säga något vidare lyfte han sin mössa och bockade sig på böndernas vanliga tafatta sätt samt lämnade mig och styrde kurs in åt en gränd, som leder ned till floden. I samma stund dyker det upp en obehaglig figur vid min sida, en fet, rödhårig karl med allt annat än förtroendegifvande drag. Han stannar vid ett butikfönster helt nära mig, men det var icke svårt att se, att det var mig och icke fönstret, som han intresserade sig för. Jag hade nästan i sinnet att gå fram till honom och fråga, hvad som gaf honom anledning till denna oförskämdhet, när han plötsligt tog sin Mats ur skolan äfven han och försvann i butiken.» 
<sec/>
»Inseende att det var denne rödhåring, som Duprès åsyftade, när han sade att vi voro observerade, aktade jag mig väl för att följa Duprès samma väg genom gränden. Jag gick i dess ställe åt alldeles motsatt håll och lyckades på en lång omväg åter träffa den gamle trädgårdsmästaren, alias min vän Duprès. Hans första fråga var:» 
<sec/>
’Har du blifvit tilltalad af en tjock, rödhårig gynnare?’ 
<sec/>
’Nej, men observerad.’ 
<sec/>
’Denne är min husbonde nu’, fortsatte Duprès och såg otäckt trovärdig ut, såsom endast han kan göra det, när det gäller att utföra en kupp, som fordrar fint väderkorn och stor list. 
<sec/>
’Skämta inte’, svarade jag emellertid. ’Utan sjung ut med hvad du vill mig.’ 
<sec/>
’Det här är intet skämt’, svarade han. ’Och jag skref till dig för att jag behöfver din hjälp. Hvarför kom du inte i förgår?’ 
<sec/>
»Jag berättade orsaken och han fortsatte:» 
<sec/>
’Det var förargligt, men kan nu inte hjälpas. Vi få endast bli dubbelt försiktiga. Hör på: Den rödhårige, som du såg, är guvernör eller ståthållare på ett slott, som heter La Forselle, några mil härifrån.’ 
<sec/>
’La Forselle’, afbröt jag och letade i mitt minne, ty namnet föreföll mig bekant. Och plötsligt gick det upp ett ljus och jag utbrast med minne af notisen i Petit Journal: ’Är det fråga om det där falska testamentet?’ 
<sec/>
»Duprès betraktade mig med förvåning och svarade:» 
<sec/>
’Hur vet du ...’ 
<sec/>
»Jag berättade i korthet, hvad jag läst, och Duprès svarade:» 
<sec/>
’Alldeles så är det och hör nu på hur sakerna utvecklat sig: För ungefär en vecka sedan fick jag besök af en mycket nervös ung man, som sade sig heta grefve Louis du Cortès. Han berättade för mig, att han önskade min hjälp för att demaskera en skurk, som på något oförklarligt sätt tillhändt sig vissa viktiga familjepapper. Han omtalade äfven, att hans mycket sjuklige onkel, hvars ende och närmaste arftagare han var, hade aflidit oväntadt hastigt för omkring ett halft år sedan. Denne hade haft en son, som gått till sjös, trotsande faderns vilja och fast denne hotade att göra honom arflös, om han satte i verket detta sitt beslut att bli sjöman. Ingenting hade emellertid kunnat hejda eller hindra den unge Armand, så var sonens namn, och han for för att aldrig mer låta höra af sig. Nu hade han varit borta i åtta år; sexton var han när han nära nog rymde från fädernehemmet; just slottet La Forselle, en magnifik egendom, som ger sina modiga hundratusen francs i räntor.’ 
<sec/>
»Åh tusan!» utropade Gunnar Holm. »Det var inte småsmulor det där.» 
<sec/>
»Nej, jag menar det», återtog Leroy och fortsatte:» 
<sec/>
»Dagen efter dödsfallet infann sig en främmande herre hos den unge Louis, han, som nu antog sig vara arftagare, enligt den gamle farbroderns flera gånger i lifstiden uttalade vilja och enligt testamente, som redan skulle ligga färdigt. Det vore fråga om arfvet, sade den främmande herrn, som presenterade sig såsom dödsboets utredningsman samt bad Louis du Cortès följa sig. Denne hyste ingen tvekan, så mycket mindre, som han redan gjort sig i ordning för att resa till farbroderns begrafning. Man steg upp i en täckt viktoria och rullade i väg. Inom parentes bör jag kanske nämna, att detta hände i Avignon, d. v. s. den unge mannens födelsestad, och där han ännu lefde å den lilla egendom, som hans aflidna föräldrar lämnat i arf efter sig åt sonen.» 
<sec/>
»Men», fortsatte Leroy. »Det blef icke till bangården, som man förde honom utan till ett hus utanför staden, där notarien sade sig hafva att hemta en del dokument. Man körde in genom en hvälfd port, som Louis du Cortès genast hörde att man stängde efter dem; och nästa minut fördes Louis in i en – cell. Notarien gjorde sig osynlig; och när Louis började rasa öfver detta lömska förräderi, belades han med tvångströja. Först ett par veckor senare fick han veta att han var internerad på ett hospital för obotliga dårar.» 
<sec/>
»Aldrig möjligt!» ropade Gunnar Holm, häpen öfver en dylik fräckhet. 
<sec/>
»Men i alla fall möjligt, så mycket mer som det är ett faktum», svarade Leroy. »Och hör nu vidare:» 
<sec/>
»Ett halft år senare, när Louis nästan var bruten af den usla behandling, som han rönt på hospitalet lyckades han en natt praktisera sig öfver en mur och rymma. Han begaf sig till släktingar i Marsielle och dessa, som med undran funderat öfver och kommenterat hans hastiga försvinnande, togo sig an den unge mannens sak och vände sig till myndigheterna. En skicklig specialist i sinnessjukdomar konstaterade dessförinnan att grefve Louis du Cortès icke alls var vansinnig, icke ens abnorm, men väl i höggradig nervositet, som mycket lätt kunde förklaras af hvad han fått lida under det senaste halfåret. Man vände sig till det ifrågavarande hospitalet och där inträffade det nu, att föreståndaren kunde framlägga papper på motsatsen d. v. s. att Louis var lidande af paralysie generale, således obotlig. Dessa papper, utfärdade af en legitimerad läkare, men som kort förut aflidit i tydliga förgiftningssymptomer, hade föranledt och berättigat hospitalföreståndaren att taga sig an den unge Louis, för hvilkens vård man deponerat en ansenlig summa i ett för allt.» 
<sec/>
’Men hvem har gjort detta?’ frågade anhöringarna. 
<sec/>
’En släkting till den sjuke’, svarade föreståndaren. 
<sec/>
’Låt oss se hans papper’, vidhöll den unge Louis sakförare. 
<sec/>
»Och man visade papper med ett namn, som hvarken Louis eller någon annan i trakten kände till, utfärdadt af en fru, som hade ett högst egendomligt namn nämligen Andersson.» 
<sec/>
»Andersson?» utropade Gunnar Holm. »Detta var starkt! Det är ju ett svenskt namn.» 
<sec/>
»Jo, jag menar det», fortsatte Leroy. »Och bland dessa papper befann sig löjligt nog äfven en räkning till nämnda fru, en veritabel svensk räkning, enligt hvad konsulatet gaf oss förklaring på. Saken blef mycket tilltrasslad. Nämnda fru sades befinna sig i Paris, där hon höll något slags pensionat. På långt håll skulle hon vara släkt med den aflidne grefven och således äfven med den unge Louis, hvilket naturligtvis är en fördömd lögn, som man torde kunna sluta sig till af det följande: 
<sec/>
»Duprès, den unge Louis’ sakförare, började nämligen reda ut trådarna. Han tog sin klient med sig till La Forselle. Men där möttes båda af en ny öfverraskning. Slottet hade redan tagits i besittning af – grefvens son, sjömannen grefve Armand du Cortès, den som död ansedde och som inte låtit höra af sig på åtta år och som den aflidne grefven sagt vara arflös. 
<sec/>
»På nytt bar det i väg till myndigheterna för att höra hur något sådant kunnat ske som att den arflöse kommit i besittning af den stora domänen. Armand du Cortès kunde man icke anträffa. Han hade för ett par månader sedan lämnat La Forselle och antogs vara på resor. Slottets vård var anförtrodd åt en herre, John Brown, den rödhårige, som jag nyss talat om.» 
<sec/>
»Myndigheterna sade sig icke kunna göra något åt saken. Grefve Armand du Cortès hade presenterat alla nödvändiga handlingar jämte testamente, och innan det kunde ådagaläggas, att dessa papper voro falska, kunde den nuvarande innehafvaren sitta lugn på sitt slott.» 
<sec/>
»Till all förargelse», fortsatte Leroy, »greps Louis du Cortès vid denna underrättelse, af ett sådant raseri, att man började misstänka att det nog inte var så utan fog som han internerats på hospitalet. Duprès hade det största göra i världen att lugna den unge mannen, som skrek, att denne Armand du Cortès var en bedragare och att hans verklige kusin måste vara död. Han var också nära att öfverhopa magistratspersonerna med en del skymfliga tillmälen, när Duprès lyckades få honom ut från rummet och ned i en droska.» 
<sec/>
»Dagen därpå hade Duprès skaffat sig plats vid slottet La Forselle såsom trädgårdsmästare. I yngre dagar hade han nämligen sysslat en del med dylik näring, och detta kom honom väl till pass. Han hade anlagt grått skägg och ingen, icke ens jag, var i stånd att i denna gamle man igenkänna den elegante världsmannen advokaten Duprès, när jag sammanträffade med honom på gatan såsom jag nyss berättat. Allt nog! Duprès var nu anställd som trädgårdsmästare på slottet La Forselle och hade sökt denna plats för att på närmaste håll studera, hvad han egentligen ville veta. Han visste ännu inte, att alla tjänare därstädes voro nya. Men det dröjde icke länge förr än han kom under fund med att af dem som funnos där nu kunde han ingenting få veta.» 
<sec/>
»Duprès är en slug man och alldeles för klok, att fjäska med ett arbete, som han ville ha välgjordt. Han märkte, att inspektoren eller ståthållaren, som John Brown lät kalla sig, var en figur, som förenade räfvens slughet med hyenans grymhet. Han studerade äfven ut att Brown var mycket svag för det täcka könet och att detta just var denne äfventyrares arkilleshäl. Men det fanns icke godt om några skönheter i trakten, och de som Brown själf haft med sig bland tjänstepersonalen, hade han snart ledsnat på. De voro för öfrigt samt och synnerligen högst intriganta stycken och illustrerade alldeles utmärkt det gamla ordspråket: ’Sådan herre sådan dräng’. Af bönderna i trakten hade Duprès icke mycket att inhemta på den grund att den gamle aflidne grefven varit en synnerligen inbunden och konstig människa allt sedan sonens försvinnande. I allt sitt öfverflöd lefde han sedan den olyckan som en eremit, bodde i ett mycket afsides liggande rum, tog aldrig emot besök och visade sig endast ute någon gång under den tid på dygnet, då den fåtaliga slottspersonalen, tjänarne, hvilade sig som bäst efter de långa och enformiga dagarnas latmansgöra.» 
<sec/>
»Jag sade, att Duprès är slug; och nu skall ni få höra», fortsatte Leroy, »hur han förstod att locka ståthållaren att öppna något på språklådan.» 
<sec/>
»I Marseille fanns en kvinna, som var i besittning af en alldeles ovanlig skönhet. Hon ägde äfven en ovanlig slughet, och dessa båda egenskaper var det som Duprès nu ville begagna sig af för att utforska en del af slottet La Forselles nuvarande hemlighet.» 
<sec/>
»Denna kvinna, hon heter för öfrigt Marie Lanclode, var mera skön och slug än dygdig och var af marseillepolisen känd för åtskilliga galna streck, för hvilka hon råkat ut rätt allvarsamt några gånger. Den kvinnan beslöt Duprès att anställa som sin piga, till hvilket hon genast pro forma var villig, när hon hörde hvad det var fråga om, just ett äfventyr i hennes smak och en befattning, som kom henne alldeles utmärkt till pass, som hon nyss sluppit ut från ett par månaders tukthus, hvilka hon åsamkat sig för ett svårare brott mot stadens ordningsreglemente. Duprès sade ingenting om denna sin afsikt, att han ville ha en piga, förr än han väl fått upp henne till slottet och den kvinnodyrkande Brown råkat kasta sina blickar på hennes strålande behag. Nära nog hade det emellertid gått så, att Brown behållit henne för sin egen del, d. v. s. alldeles internerat henne. Men Marie Lanclode var honom för slug och då det icke alls föll henne i smaken att låta sig inspärras äfven på så lysande villkor, som de, hvilka Brown nu tillbjöd henne, föredrog hon att till skenet vara Duprès husliga hjälpreda allt under det att hon i själfva verket arbetade honom i händerna på ett helt annat sätt, nämligen genom att på alla vis lista ut, hur det kunde förhålla sig med slottets osynlige egare, grefve Armand du Cortès.» 
<sec/>
»Det var på så vis som Duprès fick reda på, hur det bakom det hela fanns en viss madame Andersson – fullständigt svenskt namn således. – Denna kvinna var bosatt i Paris och det var till henne en hel del om inte alla viktiga trådar i denna familjetvistighet samlades. Naturligtvis aktade sig Brown för att öppet erkänna detta; men hvad han sagt var i alla fall nog för den som likt Marie Lanclode kunde konsten att stafva och lägga ihop. Hon hade alldeles förhexat Brown, som lurade på henne öfverallt och särdeles om kvällarna var det som hon förstod att alldeles kollra bort honom genom alla möjliga befängda konster. Vid fler än ett tillfälle var jag ett osynligt vittne till dessa möten, som gjordes så hemliga som möjligt för min skull, såsom hon sade Brown, och det blef mig tydlig, att jag här hade att göra med en bedragare af farligaste slag.» 
<sec/>
Ungefär en fjorton dagar efter sedan Marie Lanclode anländt till slottet La Forselle, kom hon en dag till mig med ett papper som hon sade sig hafva funnit i Browns rum och som hon ej kunde läsa annat af än en del sifferuppgifter. Duprès tog emot detta papper och såg att det var en räkning, ställd till den där kvinnan Andersson. Den var skrifven på svenska och skrifven af Brown, hvilket alltså vittnade om att han kände detta i Provence mycket ovanliga språk.» 
<sec/>
»Duprès kan endast ett och annat enstaka ord svenska. Jag känner däremot en hel del», sade Leroy och jag fann, att räkningen ej kunde ega annan betydelse än som bevismedel för att Brown var hemma i svenska språket. Möjligen sköttes också hela deras korrespondens på svenska, korrespondensen mellan Brown och kvinnan Andersson, en omständighet som kunde vara mycket viktig att veta för att komma deras bedrifter närmare på spåren.» 
<sec/>
»Det inträffade emellertid en händelse», fortsatte detektiven Leroy, allt jämt med Gunnar Holm till den mest uppmärksamme lyssnare, »det inträffade att ’slottsherren’, eller han som nu utgaf sig för att vara detta, dök upp en dag just som Duprès var som bäst i farten med att samla bevis för att här utspelades åtskilliga stora skälmstycken. Ja, grefve Armand du Cortès infann sig helt oväntadt på slottet La Forselle.» 
<sec/>
»Som Duprès aldrig sett den mannen kunde han naturligtvis icke genast veta, hvad det var för en matador, hvilken mot middagen samma dag helt myndigt lät sammankalla allt slottets folk, således äfven Duprès, trädgårdsmästaren, för att meddela dem den stora nyheten, att man skulle bereda sig på att värdigt mottaga slottets härskarinna, grefvinnan du Cortès.» 
<sec/>
»Nu visste ingen, och icke heller Duprès af, att denne Armand du Cortès var gift. Att icke ens Brown, guvernören, hade reda på den saken, fick Duprès veta först sent samma natt af Marie Lanclode, som skickligt förstod att plocka Brown äfven på den hemligheten. Därjämte kunde hon meddela Duprès, att Brown blifvit mycket ursinnig öfver att äfven få att lyda en härskarinna, som med säkerhet ej skulle lämna honom så fria händer som han haft det under den nästan ständigt från slottet frånvarande grefvens tid.» 
<sec/>
Och under intrycket af denna förargelse gjorde Brown en stor dumhet, när han förrådde för Marie, att det kunde finnas medel, som skulle ställa sig hindrande i vägen för att grefve Armand du Cortès satte en härskarinna på slottet. Grefven skulle allt nog hafva knutit en äldre förbindelse, som han nog icke finge så lätt att komma ifrån.» 
<sec/>
»Hur mycket Marie Lanclode sedan sökte att lista ut, hvilken denna förbindelse var, blef detta henne emellertid omöjligt; åtminstone fick hon icke veta det af Browns egna läppar. Men hon var lika listig som energisk och en dag, sedan den blifvande härskarinnan verkligen installerat sig på slottet och blifvit mottagen med stora hedersbetygelser, vände hon sig till Duprès sägande:» 
<sec/>
’För tillfället synes här inte vara mycket mer att göra. Jag vet emellertid, att grefven icke är gift med den där rödhåriga damen, som svansar omkring i slottssalarna däruppe. Det hela är bara ett s. k. förhållande, sådant som det icke alls är ovanligt att finna bland människor i den här samhällsställningen. Grefven har emellertid äfven han börjat göra mig sin kur liksom Brown. Grefvinnan, som hon skall kallas, har dock haft ögonen öppna, och skall man inte alldeles förstöra saken är det bäst att jag flyttar härifrån på en tid.’ 
<sec/>
»Detta var nu inte Duprès med på i början», fortsatte Leroy. »Men när hon utvecklade saken sålunda, att hon ämnade söka skaffa sig tjänst en tid i Paris hos den där mystiska madame Andersson, då kunde Duprès inte annat än gratulera sig till en så god handräckning och han skyndade sig att på bästa sätt utrusta henne för resan. Naturligtvis ordnade man saken på så vis, att den baksluge och förälskade Brown lika litet som grefve Armand fick reda på hvart Marie Lanclode tog vägen, när hon en morgon med nödiga och klara förhållningsorder lämnade slottet La Forselle.» 
<sec/>
»Och», slutade detektiven Leroy denna första del af sin berättelse, »vid järnvägsknuten i Lyon sammanträffade Marie Lanclode med mig, och tillsammans fortsatte vi sedan resan till Paris, där en hel del nya äfventyr snart togo sin början. 
<chapter/>
<chaptername>MadameAndersson</chaptername>

<chaptername>FJÄRDE KAPITLET.</chaptername>

<chaptername>Madame Andersson.</chaptername>

<sec/>
»I en elegant våning vid Place de Rivoli i Paris», fortsatte detektiven Leroy sin berättelse, »fann Marie Lanclode den tjänst hon sökte. I denna våning residerade nämligen den mystiska madame Anderson. Adressen hade vi gemensamt spårat upp, ty Brown hade ej varit så oförsiktig, att han nämnt denna dams bostad närmare, än att den var belägen i Paris. Men vi pariserspårhundar äro vana vid att taga reda på värre saker än så.» 
<sec/>
»Nu fick jag mitt hufvudkvarter på en närbelägen Duvals salong, och det blef där, som en hel del trådar skulle löpa samman. 
<sec/>
»Duprès var fortfarande kvar vid slottet nere i Provence och från honom ingingo litet emellan en hel del viktiga bullentiner, omtalande hvad som försiggick på slottet. Bland annat var grefve Armand ännu kvar där nere och äfven hans s. k. grefvinna, som vi nu fingo veta kallade sig Bianca i förnamn. Vidare fingo vi veta, att både Armand och Brown bestormat Duprès med frågor efter Marie Lanclode, hvars hastiga afresa från orten hade synts dem båda mycket underlig, tills Duprès lugnat dem och afvändt deras misstankar med att hitta på den sinnrika historien, att flickan måst resa hem på en tid för att vaka vid sin döende mors sjuksäng. Det skulle dock icke dröja länge, hade hon hoppats, innan hon åter kunde få komma ned till La Forselle, där hon trifdes alldeles utmärkt.» 
<sec/>
»Under tiden visste Marie Lanclode att göra sig särdeles omtyckt af den mystiska madame Andersson, hvars kammarjungfru hon blifvit. Men hur hon än ansträngde hela sin slughet, fann hon dock, att madame Andersson icke skulle bli lika lätt fjällad som inspektoren Brown hade varit det, åtminstone relativt.» 
<sec/>
»Allt hvad denna kvinna företog sig syntes vara planlagdt med största omsorg. Till och med möjligheten att få kasta en blick på kuverten till hennes rika korrespondens var utesluten från husets tre tjänare. Den bakom dörren hängande stora breflådan var nämligen alltid läst och tömdes endast af madame själf, och sina svarbref måtte hon själf hafva burit till postkontoret.» 
<sec/>
»En dag slumpade det sig emellertid så, att Marie Lanclode i sin härskarinnas budoir kom öfver ett bref, som omisskänneligen hade inspektoren Brown till författare ehuru det icke var undertecknadt med annat än ett J ... Han heter ju också John. I detta bref, som Marie ej vågade taga med sig, men som hon stal sig till att läsa under det att hon ordnade på toaletten, syntes det som om denne Brown och madam Andersson spelade dubbelt bakom skälmen Armands rygg. Jag har själf ej kommit i tillfälle att läsa detta bref. Men jag litar på Marie Lanclodes minne och enligt detta skulle Armands sak börjat ställa sig så illa, att han ansåg sig tvungen att försvinna från Frankrike en längre tid, åtminstone ett år eller så.» 
<sec/>
»Jag frågade Marie särskildt om hon ej möjligen läst fel beträffande ordet Frankrike, och om det ej varit Provence i stället. Men hon var fullt öfvertygad om att där stått Frankrike.» 
<sec/>
»Detta meddelande, som skulle varit mycket kortfattadt och på sak gående, gaf mig en hel del att tänka på utom bekräftelsen af att här förelåg ett otvetydigt samarbete i skurkstreck mellan dessa tre personer Armand, Brown och madame Andersson.» 
<sec/>
»Den rättmätige arftagarens uppträdande började samtidigt bli lifligare och mer hotande. Vi fingo underrättelse om detta, när Duprès en dag skref till oss, att den unge Louis du Cortès, infunnit sig på slottet för att personligen säga denne Armand, hvad han tänkte om honom. Brown var honom emellertid för rask, och Armand blef varnad i tid. Och Louis hade därför intet annat att göra än att återvända med oförrättadt ärende.» 
<sec/>
»Två dagar senare var Louis i Paris. Jag sammanträffade med honom på Duval, där han uppsökte mig. 
<sec/>
’Herre’, sade han. ’Nu måste det göras ett slag, kosta hvad det vill.’ 
<sec/>
’Lättare sagdt än gjordt’, svarade jag, som vet, att man i dylika fall ej bör förhasta sig. 
<sec/>
’I alla fall måste det ske’, fortsatte han. ’Denne äfventyrare, den falske Armand, reser och tar med sig alla viktiga papper. Den skurken Brown styr under tiden egendomen och skickar underhållet till sin medbrottsling; ty det är utom allt tvifvel, att Armand och Brown äro medbrottslingar.’ 
<sec/>
’Jag tviflar visst icke på det’, svarade jag. ’Men det ena är att tvifla och det andra att ega visshet. Eller kanske ni, min herre, har ett medel, som i ett slag för oss dessa skälmar i armarna. I så fall skall ingen så som jag och Duprès stå er till tjänst.’ 
<sec/>
»Han tog fram den där räkningen, som jag förut talat om och som varit i Duprès förvar samt sade beslutsamt: 
<sec/>
’Om ni, min herre, skulle vilja taga detta papper och under någon förevändning laga så, att det kom under den här i Paris bosatta tredje medbrottslingens ögon samt därvid observera henne, under det att ni meddelar henne, att Armand du Cortès nu befinner sig i Stockholm som variétéartist, om ni ville göra detta, så skulle kanske mycket vara vunnet.’ 
<sec/>
»Jag betraktade honom med en känsla af att karlen icke gärna kunde vara normal. Ty hvad skulle vi väl ens närmelsevis hafva att vinna af ett sådant rent af dumt tilltag? Men han var envis. Och jag kom slutligen till den åsikten, att man gärna icke heller kunde förlora något på att spela denna lilla komedi på samma gång som jag därvid finge tillfälle att studera denna dam på närmare håll. Förskräckelsen skulle kunna göra att något blefve sagdt, som ledde oss närmare på spåren. Och jag frågade därför:» 
<sec/>
’Hur vet ni då, min herre, att denne Armand är i Stockholm?’ 
<sec/>
’Jag vet det icke, men jag förmodar det’, svarade han. 
<sec/>
»Och denna förmodan har till grund?» 
<sec/>
’Hör på’, utbrast han lifligt. ’Jag träffade henne, den där damen Bianca, hon, som kanske tror sig om att en dag bli slottet La Forselles härskarinna, när hon riktigt fått trådarna i sin hand; jag träffade henne helt à propos på Lyonerbangården i sällskap med denne mr John Brown, som, när han tilltalade henne, verkligen hade den oförskämdheten att titulera henne grefvinna du Cortès. Det var detta namn, som väckte min uppmärksamhet och kom mig att från biljettluckan, där jag stod, vända hufvudet åt den talande. Jag tror knappt att Brown i trängseln, som just uppstod och skilde oss från hvarandra, fick tillfälle att känna igen mig ... Men däremot hade jag sett tillräckligt för att i den kvinna, som han hade i sällskap, känna igen en – variétésångerska vid namn Bianca Devins, som jag tidigare haft tillfälle se uppträda å åtskilliga variététribuner i Paris, i Marseille, i Bordeaux och äfven i London, om jag icke missminner mig.’ 
<sec/>
’Men detta kan väl icke styrka er förmodan, att Armand skulle vara variétéartist?’ svarade jag. 
<sec/>
’Hon uppträder alltid med en karl. Och det finns ju ingenting, som åtminstone ännu kullkastar möjligheten att denne karl kan vara samma en som denne Armand, hvilken jag aldrig fått komma i tillfälle att se, emedan han alltid förstått att skickligt hålla sig undan’, svarade den unge Louis. 
<sec/>
Detta kunde han verkligen ha rätt i. Och då äfven jag visste, att franska artister ofta göra en afstickare hit upp till Sverige, började jag finna hans hypoteser icke alldeles så tokiga som nyss.» 
<sec/>
»Allt nog! Jag tog emot den där besynnerliga räkningen samt lofvade honom att redan denna dag göra madame Andersson ett besök, så vida detta skulle lyckas. På utsatt tid följande eftermiddag skulle vi åter träffas på Duval. Kanske skulle min mission inte bli så alldeles utan intresse.» 
<sec/>
»Klockan half sju samma dag», fortsatte Leroy, »befann jag mig i madame Anderssons våning vid Place de Rivoli. Lilla Marie Lanclode var dessförinnan förberedd och lät anmäla mig som konstprofessor Bertiers från Nizza.» 
<sec/>
»Jag hade tur att bli mottagen.» 
<sec/>
»Madame Andersson satt bekvämt tillbakalutad i en korgstol och bjöd mig med en handrörelse att taga plats och framföra mitt ärende.» 
<sec/>
»Jag tvekade ej att gå rakt på sak, utan drog upp den där besynnerliga räkningen, som jag lämnade fram utan att själf först betrakta, sägande detta vara mitt rekommendationsbref.» 
<sec/>
»Mina blickar följde henne förstulet och jag såg att hon bleknade helt lätt, men äfven att hon hastigt återvann sin själfbehärskning, när hon svarade på svenska:» 
<sec/>
’Hvar har ni fått denna egendomliga rekommendation, min herre?’ 
<sec/>
’Förstår inte’, svarade jag på franska. 
<sec/>
»Hon upprepade sin fråga på franska och då sade jag:» 
<sec/>
»Af grefve Louis de Cortès, min elev från akademien i Nizza.» 
<sec/>
Hennes kinder öfverdrogos af en djup rodnad och hon granskade räkningen med kritisk långsamhet, men var så mycket snabbare att draga undan sin hand, när jag syntes vilja återtaga denna rekomendation sägande: 
<sec/>
’Kanske är icke allt som sig bör? Jag förstår icke svenska.’ 
<sec/>
’Jo, för all del! Men hvarför skrifver grefve du Cortès detta språk, eller rättare, hvar har han lärt sig detta?’ 
<sec/>
’I Sverige där han vistats i tre år’, svarade jag fräckt. ’Han vet, att ni varmt älskar ert fosterland och har härmed velat göra er en liten öfverraskning.’ 
<sec/>
’I så fall har denne grefve, som jag verkligen icke känner, varit mindre klyftig’, svarade madame Andersson med ett föraktligt småleende i det hon ref sönder ’rekommendationsbrefvet’ mitt för min näsa. ’Det här är nog svenska, men helt enkelt en räkning.’ 
<sec/>
»Jag syntes förvånad, men kom nu fram med min stora clou, när jag svarade:» 
<sec/>
’Förlåt madame Andersson. Jag kan icke svenska, men jag begrep genast, att det var något misstag. Och för den händelse, att grefve du Cortès skulle inse sitt misstag och åter vilja hafva igen detta sitt papper, så har jag kopierat detsamma.’ 
<sec/>
»Hon stirrade på mig nästan hemskt och utbrast därpå:» 
<sec/>
’Herre! Var det kopian ni lämnade mig?’ 
<sec/>
’Naturligtvis’, svarade jag lugnt. 
<sec/>
’Men detta kan ju anses som en förfalskning!’ utropade hon och reste sig häftigt. 
<sec/>
’Mycket möjligt, men i alla fall af högst oskyldig art; inte sant?’ 
<sec/>
»Åter kom det öfver henne ett drag af vildhet, som hastigt byttes i lugn, när hon sade:» 
<sec/>
’Jag skulle önska, att ni äfven gaf mig originalet ju förr dess hellre.’ 
<sec/>
’Redan i morgon, madame’, svarade jag, ’skall grefve Louis du Cortès själf hafva äran att infinna sig hos er; och då skall han säkerligen ej dröja med att lämna alla de förklaringar, som ni aktar nödiga. Jag har nämligen för en timme sedan mottagit telegram från honom.’ 
<sec/>
’Såå’, svarade hon på nytt mycket osäkert. ’Skall verkligen bli lustigt att göra äfven hans bekantskap. Men skulle ni nu kanske vilja säga mig ert ärende?’ 
<sec/>
»Jag försökte att se mycket lugn ut fast jag var nära att dö af skratt, när jag kom fram med mitt andra trumfkort, sägande:» 
<sec/>
’Bara en bagatell, madame. Vet ni om franska artister ha utsikt att göra goda engagement i Stockholm?’ 
<sec/>
»Hon vädrade tydligen en snara och svarade:» 
<sec/>
’Hvad för slags artister?’ 
<sec/>
’Sådana, som uppträda på variétéer.’ 
<sec/>
’Herre! Tar ni mig för en variétéagent?’ utropade hon med en flammande blick. 
<sec/>
’Det har jag icke sagt’, svarade jag lungt, utan att låtsas förstå hennes hetsighet. ’Men jag tänkte, att ni kände till förhållandena där i landet och kunde tala om dem utan att bli irriterad af en enkel fråga.’ 
<sec/>
’Ni har vändt er till orätt person, och jag få upplysa er om, att min tid för närvarande är strängt upptagen.’ 
<sec/>
’Jag misstänkte äfven detta’, svarade jag med ett kort skratt. ’För den franska polisen gäller emellertid inga dylika ursäkter och ni kommer snart att få svara utförligare på mina frågor än ni tror.’ 
<sec/>
»Jag såg, att hon vacklade. Och i samma ögonblick jag lämnade henne, redan nöjd med hvad jag kunnat konstatera, hörde jag, att hon med ett lätt rop föll afsvimmad ned i sin korgstol.» 
<sec/>
»Om detta var spel, vet jag inte. Men jag hade redan sett hvad jag ville. Hon var djupt intresserad i bedragaren Armands och dennes biträde John Browns konster.» 
<sec/>
»Samma afton sattes hon under bevakning af två skickliga parisdetektiver, som fått order om, att vid minsta anledning taga henne i fängsligt förvar.» 
<sec/>
»Med första lägenhet begaf jag mig hit jämte Louis du Cortès, och nu vore det meningen att här hugga testamentsförfalskaren i vingbenet. Man har rekommenderat mig er hjälp, herr Holm, och jag vill nu först och främst begagna mig af er lokalkännedom af den svenska hufvudstaden, specielt hvar vi nu ha att söka variétésångerskan Bianca Devins.» 
<chapter/>
<chaptername>VidNackaKvarnar</chaptername>

<chaptername>FEMTE KAPITLET.</chaptername>

<chaptername>Vid Nacka kvarnar.</chaptername>

<sec/>
Det var en vecka före den kväll då Bianca skulle på supé med Hans Höghet, som Gunnar Holm sammanträffade med den franske detektiven Frederique Leroy och fick veta, hvad vi i det föregående berättat. 
<sec/>
Samtalet drog långt ut på natten, och när man slutligen skildes för att redan följande dag börja samarbeta, hade man kommit öfverens om en plan, sådan som den endast kan uppdyka i en riktig storstadsdetektivs hjärna. 
<sec/>
En del detaljer beträffande hvad som rörde Stockholm och Stockholms förhållanden skulle komma på Gunnar Holms lott, och att han blef den delen af programmet fullt vuxen skola vi finna af det följande. 
<sec/>
Dock skulle vi gå händelserna för mycket i förväg genom att här blotta dessa planer, och vi vilja därför endast nämna, att Leroy vetat förskaffa sig ett inflytelserikt dokument, som satte honom i en högst fördelaktig förbindelse med den gamle diplomat, som blifvit omnämnd i början af detta arbete. 
<sec/>
Allt nog, äfventyraren Armand du Cortès’ sinnrika plan att komma åt slottet La Forselle och dess storartade afkastning, underminerades med hvarje dag allt mer, utan att han ännu hade ens en aning om farans hela vidd. Och att Bianca därvid blef den hörnsten, mot hvilken hela det granna lyckolasset skulle stjälpa, visar endast sanningen af den gamla polisregeln, att man i alla misstänkta fall först och främst bör fråga sig med de gamla napoleonska juristerna: Où est la femme?... Hvar finns kvinnan? 
<sec/>
Bianca var emellertid färdig, och följd utför trapporna af den i afton mer än vanligt nyfikna kammarjungfrun Lisette, steg hon upp i en täckvagn, som verkligen höll utanför porten såsom hon blifvit meddelad om i den diminutiva skriften, hvilken funnits i den dyrbara ringens étui. 
<sec/>
Ringen bar hon på sig denna kväll, ehuru hon visst icke blifvit ombedd att göra detta. Men, tänkte hon, bättre talisman kan jag ej föra med mig om jag skall få veta huruvida presenten kommer från en så högt stående person, som den jag misstänker vara gifvaren, eller från någon annan. För en furste är nämligen denna ring en bagatell; för en annan gifvare spelar den däremot en roll, som under nattens lopp ovillkorligen måste bli märkbar. 
<sec/>
Men samtidigt med att denna tanke kom på henne och i samma stund som hon steg in i vagnen och denna satte sig i rörelse, flög en ny tanke genom hennes hufvud, en tanke, som till och med väckte en hel del oro. 
<sec/>
Denna tanke var, att hon kunde vara utsatt för något försåt. Man kände ju hennes förbindelse med Armand du Cortès. Denne var efterspanad, åtminstone observerad. Det låg således nära till hands, att äfven hon skulle observeras. 
<sec/>
Genast strök hon af sig ringen och lät den glida ned inanför barmen, där hon vanligtvis hade ett säkert gömställe för en hel del saker, hvilka hon af någon anledning ansåg sig böra dölja tills hon hunnit skaffa sig ett långt säkrare förvaringsrum. Och i att finna dylika var Bianca en verklig mästare. 
<sec/>
Hennes nästa åtgärd blef – allt under det att täckvagnen rullade fram med rask fart – att veckla upp ett litet smalt paket, som hon – kammarjungfrun ovetande – hade dolt under sin långa, röda aftonkappa. 
<sec/>
Paketet visade sig innehålla en hel domino af det finaste lätta siden, till färgen lilas och med en kapuschong, som, när den drogs öfver hufvudet, fullständigt täckte äfven ansiktet, endast lämnande ett par små hål framför ögonen. 
<sec/>
Bianca drog på sig denna domino, alltså äfven i detta afseende följande inbjudarens korta och särdeles lakoniska instruktioner. Och hon gjorde detta med en känsla af ett visst spännande intresse, ty delvis ganska excentrisk som hon var, fann hon alltid det mest retande i ett äfventyr vara det som omgaf sig med en lagom grad af mystik. 
<sec/>
Kanske var det äfven denna dragning åt det hemlighetsfulla, som gjorde att Bianca nu icke vidare fäste sig vid hvart det bar. Hade hon emellertid känt till stockholmsdistanser, skulle hon dock nödgas medgifva, att resan var bra lång för att gälla en supélokal af den klass, som det här kunde vara fråga om. Alla förnämsta sådana borde man nämligen redan hafva passerat, och en man, som ger en så furstlig present som den diamantring, hon nu gång på gång kände skafva mot det fina hullet, väljer med säkerhet icke sina festlokaler i stadens utkanter. 
<sec/>
Att det ej kunde bli tal om någon af Stockholms små utvärdshus anade Bianca redan. Hvad som Mälaredrottningen hade att bjuda på i den vägen, hade Bianca redan sett. Och intet af dessa kunde i sanning bjuda på en komfort, som ens närmelsevis kunde tilltala en furste. De voro alla mycket enkelt inredda, ofta nog med af rusiga och uppspelta gäster sönderbrutna och sönderrifna möbler och öfverdrag och de tilläto framför allt icke den diskretion, som en af aristokratiens ädlaste representanter vill omgifva sig med, när han är ute på äfventyr i stil med hvad detta tenderade att bli. 
<sec/>
Bianca var emellertid ett världens storstadsbarn, åtminstone hade hon tillbrakt sin mesta tid inom städer, hvilka räkna sin befolkning i många hundra tusen. Och sådana städer ha äfven att bjuda på långt större områden än Stockholms areal kan uppvisa. 
<sec/>
Täckvagnen hade också redan lämnat Stockholms hank och stör. 
<sec/>
Raskt bar det af utom Danviks tull och i den dunkla nattbelysningen skulle Bianca om hon tänkt därpå till venster om sig sett ett bärgigt landskap med ganska rika skogsdungar och till höger de matt glänsande reflexerna af Årstavikens jolmiga, instängda vatten. 
<sec/>
Så svängde det af i en krok åt höger. Sjön, som en stund försvunnit, blef åter synbar, men endast för att försvinna på nytt. 
<sec/>
Vagnen lutade snart så starkt bakut, att Bianca nästan kom i halfliggande ställning, och detta var när man körde upp för den branta backe – eller rättare sagdt de branta stup – som leder upp till det måleriska landskapet vid och kring Nacka kvarnar. 
<sec/>
Och nu gick färden mycket långsamt; och Bianca, som åter kommit in i en serie oroliga tankar, fick i lugn och ro meditera öfver en händelse, som hon märkvärdigt nog icke förr än nu närmare öfvervägt, och som vi en passant omtala, alldenstund den spelar en viss roll, ja, till och med en ganska viktig roll i den historia, som rör Hans Höghets älskarinna. 
<sec/>
Det var en natt på slottet La Forselle. 
<sec/>
Bianca hade dragit sig tillbaka i den lilla våning, som grefve Armand anvisat till hennes privata disposition. 
<sec/>
Natten var månljus och ljum, härlig som endast en tidig höstnatt kan vara det i Provence. 
<sec/>
Nedanför sin vid den stora vestibulen varande salong, hade hon Rhônes likt silfver glittrande vatten. Och på detta satt hon nu och stirrade, halfrusig och med tunga ögonlock efter den såsom vanligt i Armands sällskap rikliga supén. 
<sec/>
De hade skilts från hvarandra med en kyss. 
<sec/>
Och han hade förebrått henne, att hon denna kväll ej besvaradt hans glöd så som han hade rätt att fordra af henne. Han hade kastat fram, att all den lycka, som hans slughet och energi skaffat honom, dock var endast en lätt bristande såpbubbla, om han ej finge dela den med henne, finge sätta henne som det slutliga målet och genom henne vinna den frid, utan hvilkens egande all lycka blott är tomhet, en hånande chimär. 
<sec/>
Han hade med ett ord visat sig som aldrig förr och aldrig sedan. 
<sec/>
Men hvad hade hon svarat? 
<sec/>
Jo, med en cynism, som endast allt för klart bort visa honom, hvad den frid kunde vara värd, som hon hade att skänka, hade hon lättsinnigt och gycklande sagt: 
<sec/>
»Gå i kloster!» 
<sec/>
I samma stund var det som om en kall vind hade famnat henne; och ett underligt, suckande ljud hade dragit genom de breda trapporna och korridorerna; och dörren där längst nere, den lilla järnbeslagna bakporten till slottsparken, hade slagits upp med en skräll, hvars genljud sedan dånade genom hela slottet. 
<sec/>
Hon hade blifvit rädd och sträckt ut sin hand efter ett stöd vid hans starka arm. 
<sec/>
Men han var borta, och hon famlade endast i det tomma mörkret. 
<sec/>
Nu var Bianca långt ifrån hvad man kallar spökrädd. Nästa ögonblick var hon åter situationen fullt vuxen och efter ännu en sekund hade hon lugnt öppnat salongsdörren och gått in för att söka en nog så behöflig hvila. 
<sec/>
När hon trädde in i salongen slog månskenet mot henne, och öfver det bonade golfvet aftecknade sig en bred flod inom ramen af det enda, men mycket höga fönstret, ett hvalffönster, som satte något af kyrklig prägel öfver det hela. 
<sec/>
Hon hade stannat midt i ljusfloden, och en känsla af ny beklämning grep henne. 
<sec/>
Det föreföll henne i hast så ödsligt och hemskt i detta slott, och för första gången sedan hon fått sin bostad i detsamma kom hon just att tänka på följderna af det farliga äfventyr, i hvilket hon inlåtit sig med denne Armand du Cortès, som hon visst inte var likgiltig för utan snarare älskade – d. v. s. så långt som hennes naturell kunde erfara en dylik känsla – men i hvilken hon ej trodde sig finna den kraft, hvilken var af nöden för att med framgång kunna fortsätta det djärfva spel, hvilket han börjat. 
<sec/>
För henne hade han utgifvit sig vara den döde slottsherren du Cortès’ ende son, Armand, han som vid unga år mot faderns vilja gaf sig till sjös. 
<sec/>
Detta trodde icke Bianca. Hon var själf uppfostrad i en sjöstad och hade sedan barnaår studerat skiftande typer af hafvets arbetare. 
<sec/>
Armand egde icke något, som vittnade om, att han tillbrakt sin ungdom på en mängd segelfartyg i främmande farvatten såsom han berättat för henne. Denna del af hans historia måste vara en dikt. 
<sec/>
Hvad som å andra sidan var ett faktum, detta var att han innehade testamentet, hvilket insatte honom som slottet La Forselles arftagare. 
<sec/>
Hon hade sett detta papper med egna ögon en natt i Paris, då hon och han återvände från en bacchantisk tillställning på Moulin Rouge. Han hade då till och med varit alldeles för angelägen om att visa henne, att han inte ljög – och detta hade för första gången födt hennes tvifvel. 
<sec/>
Men att bli slottsfru vore i alla fall för mer än att uppträda som – låt vara firad – chansonette på variététribunerna. Och därför hade hon icke då yppat sina misstankar om äktheten af hans grefveskap. 
<sec/>
Nu kände hon emellertid – där hon stod i den breda floden af mystiskt dallrande månljus, som vällde in genom det höga, hvälfda fönstret – att det i längden skulle bli outhärdligt att dela bedragarens, kanske tjufvens lott, att här spela en roll, som icke tillkom hvarken honom eller henne! 
<sec/>
Och om upptäckten sedan skedde – hvad skulle då hända? 
<sec/>
Skulle hon väl då kunna slingra sig undan med, att äfven hon blifvit förd bakom ljuset och att hon fullt och fast hade trott på, att hennes älskare verkligen vore den äkte grefve Armand du Cortès? 
<sec/>
Det kom för henne, att hon gjorde klokast i att draga sig undan i tid. Hon kunde ju njuta af Armands generositet – ty han var verkligen generös – så länge det icke förspordes någon fara. Men vid minsta tillbud af en sådan skulle hon dunsta bort. 
<sec/>
Åter lugnad, beredde hon sig att gå till hvila. Och hon öppnade dörren till sin verkligt furstligt inredda sängkammare. 
<sec/>
Hon hade redan halfvägs klädt af sig och stod nu framför en gammaldags spegel, infattad i gedigen silfverram samt hade hemfallit åt en stilla kontemplation öfver sitt pikanta utseende, när hon plötsligt spratt till vid att hon tydligt hörde steg bakom väggen i alkoven. 
<sec/>
Var det någon, som ville smyga sig in till henne?... Eller stodo möjligen dessa steg i något samband med en del skrock, som hon redan hört berättas om detta slott? 
<sec/>
Det var icke utan, att hon kände en viss beklämning vid denna tanke, utan att hon därför på något vis var hemfallen åt vidskepelse. Men då hon nu på nytt hörde ljudet af stegen och detta särdeles tydligt, när hon tryckte sitt ena öra mot alkovväggen, då greps hon mer af nyfikenhet än fruktan och ansträngde sig nu med att i hast kunna utfundera hur hon bäst och fortast skulle kunna komma den hemlighetsfulle nattvandraren på spåren. 
<sec/>
Klockan var nu öfver ett, en betydligt sen natt-timme i slottet La Forselle, men för variétésångerskan Bianca Devin alls icke någon tid att känna sömnens kallelse. Däremot hade hon mycket väl reda på, att ingen i slottet nu gärna kunde vara vaken mer än hon själf, Armand eller möjligen inspektoren, Brown, till hvilken senare hon redan från första stunden fattat en instinktiv afsky, sådan som man ofta erfar, när man råkar en person, hvilken på ett eller annat sätt kommer att obehagligt ingripa i ens lif. 
<sec/>
När hon ville, kunde hon också se hans lurande blick skela under lugg mot henne, forskande och kritiskt som den fege, då han gör en kalkyl öfver en motståndares styrka. 
<sec/>
När hon ville, kunde hon äfven höra hans hala, lismande röst, då han på stora slottstrappan helsade henne vid hennes ankomst och med en viss betoning uttalade sin ’glädje’ öfver att det stora godset nu äfven fått en härskarinna. Tonfallet skar falskt mot de vänliga ordens innebörd, inte blott som i en ytligt framkastad fras, utan såsom ett undertyckt hot, alltnog något, som hon kände, att hon hade att taga sig tillvara för. Och hon beslöt äfven att göra detta. 
<sec/>
Nu under nattens timmar kommo dessa minnen och detta tonfall åter för henne. Och drifven af en oemotståndlig känsla att utforska, hvem det var som och hvarför denne någon vankade kring i slottet på denna tid, började hon leta i kammaren efter den dörr, som måste finnas – hon kände detta – från det rum, där hon nu befann sig till det, där nattvandraren hördes röra sig. 
<sec/>
Hennes händer foro trefvande öfver väggen inne i alkoven. Men endast gobelinerna kunde hon känna, dessa mjuka, dammiga gobeliner, som skildrade episoder ur kärlekstrånande herdars och herdinnors lif, men för hvilka scenerier ur fantasiens värld Bianca Devin hade mycken liten känsla, allra minst nu. 
<sec/>
Plötsligt råkade hennes fot stöta till ett svagt framskjutande föremål vid foten af den mycket låga panel, som utgjorde gobelinernas botteninfattning. 
<sec/>
Och i samma stund kände hon ett svagt luftdrag tränga mot henne, samtidigt med, att den lilla tända nattlampan invid toaletten slocknade. 
<sec/>
Endast med ledning af det här inne blott reflekterade månskenet lyckades hon inpassa sina fingrar i en mycket smal springa, som uppstått vid listen till en af de fem gobelinerna, och nu dröjde det icke länge förrän Bianca fått upp en smal och trång dörr, ledande ut till en mindre förstuga. 
<sec/>
Denna låg i fullt månsken. 
<sec/>
Och midt framför henne syntes en trappa, vid hvars nedre steg fanns ett stort fönster genom hvilket månskenet strömmade in. 
<sec/>
Nu hörde hon äfven att det gick någon i denna trappa, någon, som ämnade sig till slottets öfre våningar. Själf befann hon sig endast en trappa upp öfver parken. Men denna trappuppgång hade hon aldrig sett förr och visste icke heller hvart den ledde. Hon lyssnade med intensiv uppmärksamhet, stående innanför den svagt på glänt uppskjutna löndörren. Och hon hörde huru stegen dogo bort allt mer samt att de slutligen alldeles stannade. 
<sec/>
Villrådig om hon skulle smyga sig efter eller ej för att närmare följa utvecklingen af denna händelse tyckte hon sig plötsligt märka, att man långsamt öppnade en dörr i våningen en trappa högre upp, just den, där Armand hade tagit sina rum. 
<sec/>
Och i tanke, att det kunde vara han, som strök omkring i slottet, men ändtligen kommit på den kloka idén att söka hvilan, ämnade hon åter draga sig in för att följa detta sannerligen kloka exempel. 
<sec/>
Men just då hörde hon på nytt ljudet af nattvandrarens steg. Och nu kommo dessa ljud snabbare samt tydligen förande den oroliga anden nedåt. 
<sec/>
Där hon stod var djup skugga från en skarpt utspringande afsats vid fönstret. Hon kunde därför observera utan att själf bli sedd. 
<sec/>
Och hon fick se något, som i hög grad väckte hennes oro. 
<sec/>
Nästa minut visade sig nämligen konturerna af en man, som blef allt mer urskiljbar, ju mer han kom in i ljusfloden från fönstret vid trappan. 
<sec/>
Midt framför detta fönster stannade han, och Bianca hade ett alldeles utmärkt tillfälle att studera mannens drag. 
<sec/>
Hon kände icke igen ansiktet. Och ändå skulle hon kunnat gå ed på, att hon sett denne man förr. Men fåfängt letade hon i sitt minne efter hvar hon sett honom eller under hvilka omständigheter. 
<sec/>
Lösningen på den frågan var verkligen icke så lätt. Bianca Devin hade fört ett skiftande lif redan då, och många voro de ansikten, som hon sett dyka upp endast helt flyktigt för att sedan aldrig mer visa sig. Under många nattliga tillställningar hade hon stiftat bekantskaper, som hon sedan aldrig mer skulle råka, och blifvit firad af män, hvilka redan med nästa uppgående sol ansågo det förenligt med sitt människovärde att för alltid draga slöjan öfver, hvad som under natten passerat. 
<sec/>
Plötsligt såg hon mannen taga upp ett föremål ur sin ficka, ett föremål, som mycket väl kunde vara en plånbok. Han öppnade denna och vid den rörelse han därvid gjorde, tyckte sig Bianca känna igen att det var samma plånbok, som den hon ofta sett i Armands händer, en halfstor sådan af sidenfodradt ryssläder och med ett sinnrikt silfverknäppe, hvilket senare äfven syntes göra den mystiske nattvandraren en hel del besvär. 
<sec/>
Redan denna omständighet var naturligtvis misstänkt. Ty hade det varit den nuvarande innehafvarens egendom, 
<sec/>
skulle han naturligtvis ej behöft fumla så länge, som han gjorde det nu. 
<sec/>
Bianca var idel öga. Och hennes hjärna arbetade med febril hast, sökande det första bästa medel, som nu kunde fångas för att bli öfvertygad om det var Armands plånbok eller ej. Om det vore hans, då ansåg hon det som sin oafvisliga skyldighet att genast beröfva tjufven denna skatt; ty det kunde ju utom sedlar finnas andra papper i densamma, hvilka, komna i andra händer, kunde göra Armand mycken förtret; ja, kanske äfven göra, att han blefve fast för rättvisan. 
<sec/>
Hennes farhåga besanna&#x00AD; 
<sec/>
des, när hon nu såg mannen veckla upp ett papper, tydligen en skrift på något tunt pergament. 
<sec/>
Hon var nära att ge upp ett rop af öfverraskning. 
<sec/>
Hennes goda ögon kunde ej gärna i den klara belysning, som månskenet nu bredde öfver det hela, hafva sett fel. 
<sec/>
Det var det viktiga testamentet, intyget på, att Armand du Cortès nu vore slottet La Forselles laglige innehafvare, som den hemlighetsfulle mannen i uniformsrocken och skogvaktaremössan men med de civila, rutiga benkläderna nu höll i handen. 
<sec/>
Och han studerade detta viktiga dokument med ett intresse, som visade, att det var första gången, som detta papper hölls framför hans ögon. 
<sec/>
Ett ögonblick, det första, då öfverraskningen kom öfver henne som en blixt från klar himmel, tänkte hon rusa fram och bemäktiga sig testamentet genom att beslutsamt rycka det ur tjufvens händer, innan denne hade en aning om hur hastigt detta kunde gå. 
<sec/>
Men det kom genast för henne, att detta försök skulle kunna misslyckas, så att hon endast finge en del af testamentet i sin hand och denna kanske den oväsentligaste. 
<sec/>
Därtill kom, att hon genom ett dylikt förfarande i alla fall ej skulle få med sig plånboken, ty denna hade tjufven under det att han studerade dokumentet stuckit ned i sin ena bakficka af surtuten. 
<sec/>
Det fanns således intet lämpligare ögonblick än det, då tjufven åter skulle stoppa in testamentet i plånboken samt att just då laga så, att hon kunde komma öfver det hela. 
<sec/>
Och detta måste ske här, just på denna plats. Ty att förfölja mannen, antingen ensam eller genom att väcka husets folk till hjälp, detta kände hon skulle snarare bidraga till att göra det viktiga papperet alldeles förloradt för Armand och med detta störta hela hans nuvarande lysande ställning såsom slottets herre och grusa hennes förhoppningar om att i en ej allt för aflägsen framtid bli verklig slottsfru. 
<sec/>
Hastigt fick hon en idé. Barfota, som hon redan var, smög hon genast in i alkoven. Och lika hastigt hade hon gripit ett af den stora imperialsängens lakan, som nästa sekund höljde henne liksom i en fotsid svepning. 
<sec/>
Lika snabbt och ljudlöst som hon försvunnit, lika fort och tyst var hon åter vid dörren till vestibulen, och medan mannen ännu stod där och studerade dokumentet gjorde hon lugnt några arrangementer för den kritiska roll, hon nu måste spela med all kallblodighet. 
<sec/>
Dörren som gick inåt alkoven sköt hon upp så mycket som möjligt för att hafva reträtten fri. 
<sec/>
Midt i öppningen, dock så att månljuset nu rikligare belyste henne, ställde hon sig med framsträckta händer, färdig att taga det afgörande språnget. 
<sec/>
Hon var äfven beredd till ytterligheter; och beväpnad, som hon nästan alltid var på sina äfventyrligare resor, hade hon nu innan hon lämnade alokvenalkoven, äfven försedt sig med en revolver, fast besluten att göra bruk af densamma om så behöfdes. 
<sec/>
Nu var det väntade ögonblicket inne. 
<sec/>
Mannen hade åter fått upp plånboken och var just sysselsatt med att lägga in dokumentet i densamma, när Bianca utan att det minsta gifva efter för den oro, hvilken lätt kunnat få makt med henne, steg fram ännu ett par steg, så att månskenet nu belyste hela hennes i lakanet insvepta spökliknande gestalt. 
<sec/>
Hvad hon beräknat inträffade. 
<sec/>
Knappt hade tjufven uppfattat det svaga ljud, som uppstod af att Bianca flyttade sig, innan han lyfte sin blick från plånboken, hvilken ännu hvilade i hans hand. 
<sec/>
Det såg till en början ut, som om han ej trott sina ögon. Han gnuggade dem och stirrade, gnuggade dem ännu en gång och stirrade på nytt och tycktes så ändtligen bli på det klara med, att han icke var utsatt blott och bart för en synvilla. 
<sec/>
Bianca märkte detta af hans förändrade hållning, och nu fann hon tidpunkten vara inne att skrida till nästa manöver, allt jämt bibehållande ett lugn, som nu var så väl af nöden för att ej det hela skulle misslyckas. 
<sec/>
Hon lyfte sina händer. 
<sec/>
Och i det hon samlade hela sin energi tog hon ett par steg, som förde henne ännu närmare den nu halft vettskrämde mannen, som vacklade hit och dit utan att synas komma sig för med om han skulle fly eller stanna kvar. 
<sec/>
Ett par sekunder varade denna scen innan Bianca ytterligare närmade sig tjufven. 
<sec/>
Men nu blef det också slut med hans tvekan. 
<sec/>
Hukande sig ned liksom ville han undfly ’spökets’ utsträckta armar började han glida utefter väggen, tydligen i afsikt att uppnå trappan, som förde ned till parken. 
<sec/>
Plånboken höll han ännu kvar mellan sina fast sammanpressade fingrar, och allt syntes verkligen gå efter hans önskan, då han nu hade föga mer än fem steg till trappan. 
<sec/>
Men i samma stund han skulle taga det första af dessa fem, var Bianca blixtsnabbt på knapp handlängd från mannen och lyckades med en väl beräknad rörelse rycka till sig plånboken. 
<sec/>
Nästa minut hade löndörren slutit sig bakom henne och hon var icke sen att noga känna efter att den gått ordentligt i lås för den händelse, att tjufven verkligen skulle komma på den tanken att rusa efter, då han nu borde märka, att spöket var af långt substantiellare natur än dylika företeelser bruka vara det. 
<sec/>
Hon hade icke heller missräknat sig. 
<sec/>
Spökets angrepp hade till sist väckt mannens tvifvel och äfven manat honom att närmare undersöka denna andeuppenbarelses verkliga natur, därtill närmast gripen af den förlust, som mistandet af den nyss stulna plånboken hade framkallat. 
<sec/>
Denna måste han till hvad pris som helst hafva åter. Han hade redan riskerat mycket nog genom att drista sig in i Armands sängkammare, och bemäktiga sig denna skatt, af hvilken särskildt testamentet kunde blifva af stort värde äfven för honom – tjufven – såsom han redan gjort upp sin plan öfver detta värdepappers användning. 
<sec/>
Och han satte för den skull efter den hvita skepnaden men endast för att nästa minut slå hufvudet i – stenväggen. 
<sec/>
Hvad hade sålunda skett? 
<sec/>
Jo, åt förstugan var den ofvannämnda löndörren skickligt dold af en plåtbeläggning, som i målning alldeles illusoriskt återgaf samma mönster som hela förstugans marmorväggar, och infattningen i densamma var så väl gjord, att man måste känna till att denna dörr verkligen fanns, för att man skulle kunna upptäcka den nästan hårfina skarfven. 
<sec/>
Det var detta, som till den grad förvillade och förvirrade tjufven, att Bianca den natten väntade fåfängt på att höra några angrepp göras mot löndörren ehuru hon beredt sig på detta, liksom äfven Armand, som hon genom den till öfre våningen ledande spiraltrappan hade väckt och hvilken äfven hastigt skyndat att efterkomma hennes kallelse, hvarpå han beväpnat sig med icke mindre än två revolvrar för att mottaga rånaren efter förtjänst. 
<sec/>
Till att smyga sig ut och genskjuta tjufven var Armand verkligen för feg. 
<sec/>
Han anade ett anslag från ’kusinen’ – Louis du Cortès – som ännu ansåg sig vara slottet La Forselles rätte egare. Och han fruktade att denne hemligen kommit till slottet, för att med våld bemäktiga sig testamentet, hvilket korsat hans framtidsdröm. 
<sec/>
Bianca sade visserligen, att den man, från hvilken hon så beslutsamt och äfven slugt vetat beröfva den värdefulla plånboken, mera såg ut som en lakej än en grefve, men medgaf, när hon fick se ett porträtt af Louis du Cortès, att denne och tjufven ej gärna kunde vara en och samma person. 
<sec/>
Hvad hon uträttat den natten, gjorde att Armand, äfventyraren – endast älskade henne så mycket mer, och denna natt svor han, att hon inom kort skulle vara grefvinna du Cortès, härskarinna på La Forselle. 
<sec/>
Detta allt kom för henne, när hon nu rullade upp för backarna till Nacka kvarnar. 
<sec/>
Och hon var så inne i sina tankar, att hon icke lade märke till att Hans Höghet valt en från variétén väl aflägsen plats för att fira den första samvaron med henne. 
<sec/>
Hon bemödade sig till och med att än en gång utfundera, hvem plånbokstjufven kunde hafva varit; men nu liksom ofta förr då denna tanke kommit för henne, måste hon medgifva, att frågan var så dunkel, att den knappt hade utsikt att någonsin kunna lösas, trots att hon innerst kände, att hon före den natten och äfven senare stått i något slags förbindelse med denne tjuf. 
<sec/>
Hade hon närmare och envisare följt denna mystiska känsloyttring, skulle hon hafva märkt, att den alltid var som mest positiv, när hon antingen vistats i närheten af inspektoren John Brown eller ock kommit att egna denne skurknatur en tanke. 
<sec/>
Men det var nu icke så underligt, att Bianca ej kommit till den slutsatsen. 
<sec/>
Mellan John Brown och tjufven i spökscenen var det lika mycken skilnad som på en korp och en skata, och skulle man döma efter ålder, borde Brown godt kunna hafva varit den andres far. 
<sec/>
Hon höll just på att återvända till verkligheten, när vagnen plötsligt stannade med ett häftigt ryck. 
<sec/>
Dörren till kupén öppnades af kusken och en röst, som var Bianca alldeles främmande, men lät högst förbindlig, helsade henne, när hon – insvept i sin domino – steg ur, med ett älskvärdt: 
<sec/>
»Soyez la bienvenue!» 
<sec/>
Förvånad blickade hon sig omkring. 
<sec/>
Hon befann sig icke längre i Stockholm utan på landet och med säkerhet icke vid något af hufvudstadens utvärdshus. 
<sec/>
Snarare syntes det som hade man fört henne till entrén af något gammalt slott att döma af de ståtliga järngrindar, som ledde in i en parkallé af ansenlig ålder. 
<sec/>
Men på andra sidan vägen stod allvarlig och dyster furuskog, och till höger skymtade en länga rödmålade trähus, hvars kroppåsar skarpt silhouetterade mot en vattenspegel, där nedanför den branta backe, å hvilken hon nyss färdats. 
<sec/>
Allt nog; Bianca var förvånad. Men hvar hon nu befann sig, det visste hon icke; och som hon i öfrigt mottogs högst artigt af ännu två andra kavaljerer, som stannat vid den gamla grinden – tog hon sin okunnighet om platsens namn med större lugn än hon var nyfiken att få veta, hur detta nattliga äfventyr skulle sluta. 
<chapter/>
<chaptername>TeosofiOchKärlek</chaptername>

<chaptername>SJETTE KAPITLET.</chaptername>

<chaptername>Teosofi och kärlek.</chaptername>

<sec/>
Djupt inne i den gamla parken låg ett ärevördigt byggnadskomplex, som hufvudsakligast var uppfördt af trä och som nog tycktes hafva varit med en fem generationer af fideikommissarier, om egendomen nu verkligen var ett fideikomiss, hvilket Bianca för öfrigt icke befattade sig med att utfundera, då hon väl såg, att det icke kunde vara en furstlig domän. 
<sec/>
Den hemlighetsfulle hade således icke bjudit henne hem till sig, därom var hon fullt öfvertygad, af hvad hon redan sett och af hvad hon vidare kom att se. 
<sec/>
Detta var nog en missräkning för Bianca, som var äregirig och redan bespetsat sig på, att om icke blifva en ny madame Dubarry eller madame Maintenon – kvinnor hvilka hvarje fransyska af samma sedliga kategori som Bianca Devin sätta såsom synnerligen högt lysande förebilder –, dock kunna hoppas på en furstes af blodet gunst, en prins’ bevågenhet, såsom man redan låtit henne förstå, att hon hade alla utsikter att icke önska förgäfves. 
<sec/>
Men det låg dock öfver hela denna gamla byggning och öfver de rum i densamma, i hvilka hon redan satt sin fot, något af aristokratism, som på det mäktigaste tilltalade henne, och värdet af denna känsla höjdes betydligt af att särskildt den af de tre kavaljererna, som syntes vilja taga henne under sina vingars skugga, bemöttes på ett högst undfallande sätt af de båda andra, hvilka dock presenterats som grefvar äfven de liksom denne särskildt utmärkte tredje. 
<sec/>
Med vanlig kombinationsförmåga blef det därför icke svårt för Bianca att räkna ut, att denne tredje – grefve Ramodanofsky som han kallades – var förmer än de andra. Och hvad var det väl som kunde hindra, att denne man med det gamla, fint aristokratiska namnet endast begagnade sig af detta för att dölja en ännu högre värdighet? 
<sec/>
Bianca Devin hade hört exempel på dylikt och njöt obeskrifligt af att själf nu kunna vara utsatt för en sådan mystifikation. 
<sec/>
Som en furste rörde han sig, denne Ramodanofsky, och som en furste såg han ut – om nu sådana annars te sig annorlunda än vanliga dödlige, hvilka många ju gärna vilja fastslå med ett skarpt betygssättande »af Guds nåde». 
<sec/>
I den gammaldags gedigna matsalen var en charmant supé arrangerad. 
<sec/>
Man tog plats, och Bianca lade med sofistisk glädje märke till, att hon här var ensam dam, således utan konkurrent. 
<sec/>
Vid ett tillfälle som detta hade något dylikt mycket att betyda. Ty därigenom hade man tydligt visat henne, att det endast var hennes sällskap, man nu eftersträfvat. 
<sec/>
Och än mer! 
<sec/>
Det var ju tydligen denne grefve Ramodanofsky – med anor från Peter den stores tid – som var festens centrum – detta var icke svårt att se. 
<sec/>
Bianca kunde därför lätt inse, att det äfven var han, som hade önskat henne hit och äfven skrifvit den diminutiva biljetten, ehuru ännu icke ett ord yttrats om denna sak. 
<sec/>
Således var det han, som hade utmärkt henne och således – hon tyckte sig redan förnimma detta med en känsla som gränsade till visshet – var det han, som önskade favorisera henne, hvadan slutsatsen blef den, att hon redan var under inflytande af en furstlig favör. 
<sec/>
Sedan hon nu lagt af sig den hela hennes figur nyss så girigt döljande dominon gjorde hon sig också verkligen värd alla de betagna blickar som Ramodanofsky gång efter annan beskärde henne. Och begärligt uppsög hon dessa blickar likt solrosen, som alltid trånfullt vänder sig mot dagens lysande stjärna. 
<sec/>
Bianca var på samma gång erfaren i konsten att behaga. 
<sec/>
Hon kunde – när hon ville det – anpassa hvarje min, hvarje blick efter detta lagom, detta vissa något, som måste kännas af hvarje courtisan, hvilken med allvar lägger an på att göra en betydande eröfring. 
<sec/>
Och här var rätta tillfället. Därom kunde ej – enligt Biancas kanske något förhastade mening – råda minsta tvifvel. 
<sec/>
Därför blixtrade denna natt hennes ögon mer än vanligt; därför logo hennes läppar såsom kanske aldrig förr, och därför fann hon det vara på sin plats att då och då lägga något af – vi tveka att använda uttrycket! – kvinnlig blygsamhet öfver sina lätt sminkade kinder. 
<sec/>
Hon beräknade att därmed göra en vacker effekt liksom äfven med att, endast med största begränsning, låta ett leende af samförstånd belöna vissa af de tre kavaljernas under måltiden – särskildt när glasen höjdes – mera uppriktiga än väl valda uttryck för den fria kärlekens fröjder. 
<sec/>
Men dedicerades en fråga rörande detta ämne mera direkt till henne, blef hon icke skyldig svaret. 
<sec/>
Hon var för klok och beräknande att spela onödigt pryd. Hon visste att hon genom för mycken blygsamhet (!) skulle förlora mer än hon hade att vinna, och i detta fall kunde hon äfven spela sin roll con amore. 
<sec/>
Konversationen sköttes hela tiden på franska. 
<sec/>
Bianca kunde såsom varande infödd konstatera, att alla tre kavaljererna voro fullt hemma i detta idiom. Men hon märkte likaledes, att en af dem – dock icke den noble ryssen – talade detta språk med en brytning, som ej fanns i de andras konversation. 
<sec/>
Supén höjde stämningen allt mer, och man sparade icke på vinerna. 
<sec/>
Den, som skötte serveringen – en medelålders betjänt af stel engelsk hållning och utseende som en sfinx – hade fullt upp att göra med att gång på gång fylla glasen. Och Bianca, som i icke så ringa grad dyrkade gud Bacchus, lät aldrig en invit att tömma en bägare bli obesvarad. 
<sec/>
Det dröjde icke heller länge förrän detta flitiga pokulerande syntes göra verkan. Herrarne sutto icke mer så stela, och hållningen blef vis à vis grefve Ramodanofsky mindre vördnadsfull utan att dock slå öfver i förtrolighet. 
<sec/>
Däremot märkte Bianca att denne mystiske ryss gång på gång föll undan i ett tillstånd af drömmeri, som klädde honom ofantligt, och hvarunder Bianca passade på att ganska närgånget betrakta hans drag. Och hon fann mycket i dessa, som tilltalade hennes smak, och en hastig jämförelse, som hon därvid gjorde mellan Armand – hennes dittills varande främste älskare – och denne ryske furste, grefve Ramodanofsky, utföll obetingadt till den senares fördel. 
<sec/>
Tankarne på slottet La Forselle och härskarinneplatsen i detta såsom Armand du Cortès förespeglat henne, bleknade denna kväll betydligt, och nya drömmar föddes till lif, drömmar om ett eget slott eller hôtel utanför eller i Paris, gifvet åt henne till kärleksskänk af denne furste, hvars hjärta hon nu med all makt ville bemöda sig om att vinna. 
<sec/>
Armand skulle bli fri och han skulle få reda ut sin trassliga testamentsfråga bäst han ville, tänkte Bianca nu. Och hon själf skulle därigenom känna sig säkrare och lugnare än hon varit det på länge. 
<sec/>
Hon spratt till i dessa drömmerier vid det att ’Hans Höghet’ böjde sig ned mot henne och sade: 
<sec/>
»Tror madame på spiritismen?» 
<sec/>
Också en underlig fråga, som gjorde honom så olik alla andra, af hvilka hon tidigare mottagit hyllning. 
<sec/>
»Spiritismen?...» stammade hon förläget och med en nyfikenhet, som hon fåfängt bemödade sig om att dölja. Ty Bianca hade sitt köns hela smak för allt hvad som kan kallas öfversinnligt, och beträffande spiritismen intog hon en alltid intresserad hållning, ehuru hon aldrig bevittnat eller deltagit i någon spiritistisk sceans. 
<sec/>
»Ni ser ut att vara ett charmant medium,» fortsatte Ramodanofsky alltjämt med sänkt röst liksom ville han ej att den lifligt glammande uppvaktningen skulle höra hvad han sade åt sin nu verkligt retande moitiée ... 
<sec/>
»Jag förstår er verkligen icke», svarade Bianca ... »Medium?... Hvad menas med det, eller rättare, hvad menas med att jag skulle kunna vara ett sådant?» 
<sec/>
»Helt enkelt, att en hel del andar, som ännu dväljas här på jorden, skulle kunna taga gestalt och lif i er person.» 
<sec/>
»Högst underbart!...» 
<sec/>
»Icke alls. Ni äger alla de af verkliga spiritister uppställda betingelserna för att vara ett dylikt medium», fortsatte Ramodanofsky ... »Ni är helt visst af ett mycket känsligt temperament och ni äger denna djupa, outgrundliga blick, som så att säga är det hemlighetsfulla lifvets på andra sidan grafven fönster.» 
<sec/>
Bianca kände sig genomilas af en lätt rysning. Tankar på döden var något, som hon gärna undvek så mycket som möjligt och kunde icke värja sig för att denna tanke äfven nu kändes högst pinsam, trots att hon var midt uppe i en festlig supés alla lockelser, samt låtit sig fångas af eldiga viners retning. 
<sec/>
Döden!... 
<sec/>
Detta ord var signal till slutet på lifvets glädje. Det var också namnet på entrén till det hemlighetsfulla okända, från hvilket man aldrig vänder åter. 
<sec/>
Men spiritismen ?... 
<sec/>
Var icke detta en spång mellan lif och död? Var det icke på den vägen, som man kunde komma åt att lyfta på en flik af det hemlighetsfullas förlåt?... 
<sec/>
Grefve Ramodanofsky hade, under det att dessa tankar genomkorsade hennes hufvud, lutat sig ännu närmare och hviskade nu: 
<sec/>
»Helt visst har ni, madame, med något tvekan mottagit denna min invitation och blifvit ännu mer tveksam, ja, undrande öfver mitt tillvägagående att just låta föra eder ända hit ut till en egendom så pass aflägsen från hufvudstadens buller ... Men jag har haft mina skäl till detta, och ni skall helt visst till fullo uppskatta de motiv, som varit driffjädern i detta fall, när ni nu hör, att jag från första stunden jag såg er var viss om, ja, absolut öfvertygad om, att jag i er hade funnit det medium, som jag nu sedan mer än ett år fåfängt sökt snart sagdt världen rundt, och som jag aldrig skulle gifvit mig någon ro från att söka förr än jag uppnått det resultat, hvilket – jag är lifligt öfvertygad därom – nu är funnet genom att en lycklig slump låtit våra vägar korsa hvarandra.» 
<sec/>
Han tystnade ... och hans djupt liggande ögon – af hvilka det ena var beväpnadt med en elegant monocle i guldinfattning – häftade vid henne en blick, som tycktes vilja läsa, hvad som nu rörde sig i hennes själ. 
<sec/>
För Bianca hade emellertid grefve Ramodanofskys ord öppnat en annan synvidd på förhållandena än hon haft det före detta förtroliga meddelande. 
<sec/>
Var han således icke kär i henne? 
<sec/>
Den frågan gjorde hon sig utan en tanke på, om Ramodanofsky, den ryske fursten, kunde läsa den eller ej. 
<sec/>
Var det icke till ett erotiskt samlif, som han uppsökt, ja, nära nog kallat henne genom de halft skämtsamma, halft allvarliga antydningar, hvilka hennes andre distinguerade beundrare i Stockholm – den lille hyperelegante diplomaten med silfverhåret och silfverskägget – låtit undfalla sig, när han förde talet en kväll i hennes loge på denne man, som nu ordade med henne om spiritism, lifvet efter detta och en hel del annat, hvilket kunde vara nog så intressant, men på långt när icke i så hög grad som om han upptagit det ämne, hvilket intresserade henne långt mer, nämligen det evigt gamla och evigt nya temat, kärlek, amour! 
<sec/>
Det var detta hon hade väntat sig; det var kärlek hon åtrådde, visserligen af beräkning, men i alla fall äfven såsom en angenäm förströelse i det annars så ohyggligt tomma och ödsliga lif hon förde såsom tribunsångerska, såsom spratteldocka för en hop spritkonsumerande narrar, hvilka trodde sig göra henne en synnerlig ära med att någon gång kosta på henne en matbit och några glas sekunda champagne i en restaurants cabinets particuliers eller, såsom man här kallar dylika nästen, enskilda rum. 
<sec/>
Så ... Var det nu endast för spiritistiska spekulationer, som denne grefve eller furst Ramodanofsky hade engagerat henne? 
<sec/>
I så fall kunde hon gärna låta alla sina nyss närda förhoppningar om en villa utanför eller ett hôtel i Paris fara all världens väg ... Och under dylika omständigheter vore det kanske mindre klokt, att alldeles öfvergifva grefve Armand du Cortès, hvilken verkligen syntes vara henne varmt tillgifven och detta trots att hon redan skänkt honom allt, hvad en kvinna i hennes ställning och med hennes lif kunde skänka en man. 
<sec/>
Ur denna vacklande sinnesförfattning väcktes hon på nytt af grefve Ramodanofsky, då denne yttrade: 
<sec/>
»Det här huset tillhör en af mina svenska vänner, som dock låter den romantiska gården nära nog stå öde, undantagandes den korta tid, då han här dväljes med en utvald skara för att göra en gallring i de kringliggande skoglotternas rika förråd på vildt ... Han trifs här inte, säger han ... Och detta torde till någon del bero på, att detta gamla hus har namn om sig att vara ett kärt tillhåll för öfversinnliga varelser ...» 
<sec/>
»Spöken!-» utropade Bianca i det hon flög upp från stolen och betraktade Ramodanofsky med förskrämda blickar. 
<sec/>
»Lugna er, madame, och sitt ned,» svarade grefven med ett tonfall, som hade något i sig af befallning ... »Spöken är ett vulgärt uttryck, som endast begagnas af folket, af den klass, som står ofantligt djupt under den, hvilken jag tillhör af börd och af kallelse. Vi skola således icke betjäna oss af detta vulgära ord för något, som är så högt som allt det, hvilket rör det ofattbara andelifvet och dess någon gång här i huset – efter hvad som säges – iakttagna företeelser ... Vi skola subordinera oss för detta mystiska, och än mer, genom denna undergifvenhet med tro söka att frambefalla något, till hvilket jag sedan länge åtrått med hela min själs liflighet.» 
<sec/>
Han tystnade å nyo och syntes en god stund lika oberörd af de förvånade, ännu halft skrämda blickar, som Bianca gaf honom i smyg, under det att hon nu reflekterade på särskildt detta hans uttryck: 
<sec/>
»... den klass, som står ofantligt djupt under den, hvilken jag tillhör af börd och af kallelse ...» ord, som omisskänneligen ströko under Biancas tro, att Ramodanofsky icke blott var grefve utan något, som var ännu högre på samhällsskalan. 
<sec/>
»Men», fortsatte han i det han å nyo upptog samma tråd som nyss, med en ledighet som om intet afbrott skett: »Madame skall helt visst bättre fatta mig och mina tankar om vi draga oss undan i ett litet kabinett, som gränsar här intill. Kort och godt! Jag har några ord, som jag vill säga er enskildt.» 
<sec/>
Utan att invänta hennes svar eller afvakta om hon verkligen gick in på en dylik tête-à-tête, reste han sig och lämnade bordet samt styrde sina steg mot en dörr, hvilken från salen förde in till ett annat rum. 
<sec/>
Bianca reste sig nästan samtidigt och mekaniskt liksom drifven och påverkad af en vilja, som var mäktigare än hennes egen. 
<sec/>
Och utan att mer än Ramodanofsky befatta sig med de kvarsittande två andra bordsgrannarna, följde hon mannen med monoclen och försvann bakom en dörr, som därpå stängde sig efter henne liksom af sig själf. 
<sec/>
Hon befann sig nu i ett mindre rum, möbleradt i antik stil liksom salen, med bohag från tjusarkungens dagar, delvis dock uppblandade med dylika från Carl-Johanstiden. 
<sec/>
På ett litet bord framför en just icke vidare bekväm chaislong syntes en kaffeservis med likörställ, och hon lade särskildt märke till, att denna servis endast var för två. 
<sec/>
Således var det icke meningen, att Ramodanofskys vänner skulle vara med vid kaffet. Och helt visst hade ryssen några alldeles särskilda afsikter med detta arrangemang, hvilket särdeles tilltalade Bianca, då hon ju genom detta, så att säga, mer skulle få rå om Ramodanofsky för sig själf ... Det kunde ju därunder äfven inträffa, att han skulle komma på andra tankar än att blott och bart betrakta henne som ett – medium, för hvilken uppgift hon verkligen kände sig äga högst få betingelser. 
<sec/>
Hon tog plats i chaislongen på en vink af ryssen, hvilken själf slagit sig ned på en bredvid dess låga karm stående bekväm stol. 
<sec/>
Han såg mycket tankediger ut, och det syntes snart som om han icke alls gaf akt på att hon var närvarande, trots att han kunde nå henne, om han bara velat sträcka ut sin hand. 
<sec/>
Det hela var för öfrigt någonting så ovanligt, att Bianca kände sig allvarligt besvärad. 
<sec/>
Hvad ville då denna besynnerlige man? Och hvad var det han hade att säga henne i enrum, hvilket kunde taga så lång tid att finna uppslaget till? 
<sec/>
I ett nu gaf han henne en vink – som ju äfven kunde tagas som en stum befallning – att servera kaffe. Hon väntade, att han själf skulle lägga i socker; men då han icke gjorde minsta min att göra detta, fullföljde hon ända därhän sin improviserade roll af värdinna, att hon äfven sockrade den dryck, hvilken härligt doftande skvallrade om att vara veritabel mocca. 
<sec/>
Han såg på med halfslutna, frånvarande blickar och svarade på hennes: »Var så god», med ett knappt hörbart: »Tack!» 
<sec/>
Så inträffade åter en paus, under hvilken Bianca var villrådig om huruvida hon skulle börja drickningen eller låta bli, tills Ramodanofsky slet sig lös från sina allt annat än i hennes sällskap artiga drömmerier. 
<sec/>
Hon blef löst ur denna tvekan genom att han ändtligen hördes säga med maskerad artighet och en blick, som gaf en hel flod af den värme, som hon först nu fann äga en riklig härd i hans verkligen både vackra och intressanta ögon: 
<sec/>
»Ni är beundransvärd», började han i det han hastigt kredensade den af Bianca fyllda koppen ... »I sanning beundransvärd!... Och om jag ej med absolut visshet har klart för mig, att våra vägar aldrig flutit samman förr än nu här i Stockholm, skulle jag kunna våga lif och förmögenhet på, att jag redan förr måste hafva sagt er detta ord, madame, ja, än mer, sagt, att jag älskar er ...» 
<sec/>
Han tystnade, och fäste på nytt en lång, varm, nästan brinnande blick på henne, hvilken lika mycket som hans oförmodade och oväntade kärleksförklaring – låt vara indirekt – dref en vacker och naturlig rodnad öfver hennes kinder, en rodnad, som det tunna smink- och puderlagret icke kunde dölja på dessa kinder, hvilka annars aldrig lärt sig konsten att rodna. 
<sec/>
Och på nytt gledo tankarna in mot en långt mera eftersträfvansvärd framtid än som Armands maka – en helt visst äfventyrlig framtid – för att sysselsätta sig med villan utanför eller hôtelet i Paris och med ryssen, grefven eller sannolikare fursten Ramodanofsky som älskare n:r 1, ja, kanske enväldig älskare, hvilket naturligtvis fick bero på omständigheterna. 
<sec/>
Och nu beslöt hon att göra allt för att han mer direkt skulle ägna henne den hyllning, om hvilken han nyss yttrat sig i verkligen högst besynnerliga ordalag. 
<sec/>
Emellertid sänkte hon till att börja med ögonlocken för att söka framhäfva en förvirring, hvilken borde kunna egga honom till att fortsätta med detta långt trefligare ämne än spiritism, åtminstone enligt Biancas uppfattning trefligare. 
<sec/>
Och hon lutade sig mot ryggkarmen, så att hennes rikt svällande barm gjorde sig väl gällande. Och hennes läppar halföppnades liksom ville de förstulet skänka hennes lungor det öfverskott af luft, som de nu kunde vara i behof af för att underhålla barmens vågrörelser. 
<sec/>
Hon var tränad i effektsökeri och hon visste att den ställning – eller »pose» som en artist skulle hafva sagt – hon nu intog var en af de fördelaktigaste hon kunde intaga, och i hvilken Armand sagt, att hon vore värd ett himmelrike. Och i detta fall kunde äfventyraren du Cortès äfven hafva rätt, om man icke ställer högre fordringar på ett himmelrike än Bianca hade, ty dessa voro i sanning af så jordisk natur som möjligt. 
<sec/>
Emellertid väntade hon nu att den underliga ryssen – som blifvit henne allt behagligare efter de ord han senast yttrat – skulle köra fram med ännu mer af det kärlekens artilleri, af hvilket han nyss bröstat af en ej så oväsentlig del. 
<sec/>
Hans seger skulle bli lätt. Hon var beredd att kapitulera när som helst. Också lyssnade hon med lifligaste intresse till hans ord, när han fortsatte: 
<sec/>
»Ja, som sagdt, det förefaller mig, som om jag sammanträffat med er förr. Och dock vet jag, att så icke är händelsen ... Det kan således icke hafva varit något annat än hvad en min väninna, som är mycket bevandrad i andliga spörsmål plägar kalla ett själarnes möte ... Apropos detta känner ni till det mystiska ’H. P. B.’?» 
<sec/>
»H. P. B .... Nej ... Jag förstår verkligen icke, hvad ni menar», sade Bianca, lugnt uthärdande ryssens blickar. 
<sec/>
»Inte ... Nå ja, den saken kan ju icke kullkasta min förmodan, då ni ju icke annars är intresserad i spiritistiska frågor ... Emellertid skall ni kanske bättre förstå mig, när jag nämner att H. P. B. äro initialerna till namnet Blawatsky.» 
<sec/>
»Ah! Hon, ryskan, som är världens största teosof?» utbrast Bianca, hvilken hört talas åtskilligt om denna äfventyrerska på humbugsreligiositetens område. 
<sec/>
»Alldeles. Känner ni madame Blawatsky?» 
<sec/>
»Nej, men jag har hört henne hålla ett föredrag i Paris och jag har läst några af hennes arbeten», svarade Bianca tämligen kyligt, på nytt rädd, att det här vore mer fråga om teosofi och spiritism än om kärlek. 
<sec/>
»Då kanske ni äfven träffat eller sett hennes stora lärjunge Annie Besant?» sade Ramodanofsky. 
<sec/>
»Nej. Henne har jag aldrig sett men väl hört talas om.» 
<sec/>
»Men jag känner henne och har särskildt uppsökt henne, då hon ännu var kvar i England samt nyligen slagit sitt stora slag för mahatmernas beundransvärda religion. Jag drefs därtill af en ständigt pinande oro, som aldrig lämnade mig hvarken dag eller natt och jag gjorde det på inrådan af min vän, madame Blawatsky, som sade, att Annie Besant och jag, som båda varit underkastade och hemfallna åt fritänkeriets hemska förbannelse, skulle finna hvarandra och komma till klarhet i den fråga, som – hvilket jag nyss nämnde – oroade mig ofta nära nog till ångest ... Jag börjar nu tro, att den resa, som jag af nämnda anledning gjorde till England och från hvilken jag på Annie Besants uppmaning därpå förlängde hit till Sverige, redan visat sig vara till största gagn ... och detta af den anledning, att jag här sammanträffade med er.» 
<sec/>
Åter lyste Biancas blickar upp af en liflig eld. Den långa inledningen om teosofi, Blawatsky och Besant, för hvilka Bianca nu hyste ett mycket medelmåttigt intresse, hade dock på nytt fört honom till henne – Bianca – och hon fann det lämpligt att ännu en gång spela blyg och en smula förlägen öfver hans ord. 
<sec/>
»Ja, jag har funnit er», fortsatte Ramodanofsky, »och jag tror mig äga skäl att prisa min lycka.» madame Blawatsky och dennas lärjungar uppkonstruerat sin teosofi. 
<sec/>
Han grep hennes hand och hon drog den icke undan. Men hennes förvirring syntes ökad och den klädde henne samt syntes äfven framkalla den verkan, hon därmed åsyftade, när hon nu äfven märkte, att han gång på gång tryckte hennes hand med en belefvad tillbedjares forskande försiktighet. 
<sec/>
»Ni undrar helt visst öfver dessa mina ord», fortsatte Ramodanofsky med dämpadt tonfall. »Men ni skall kanske fatta min belägenhet, om ni värdes lyssna till hvad jag nu går att berätta ... Vill ni?» 
<sec/>
Bianca svarade med att jakande böja hufvudet. I detta nu ansåg hon ett uttaladt svar kunna förstöra den behagliga stämning, som hade inträdt. 
<sec/>
»Nåväl», började Ramodanofsky. »Efter slutade militära studier i S:t Petersburg begaf jag mig för ett par år sedan till ett af mina gods, som ligger helt nära Donskaja, en mindre stad nära Uralbärgen och i de donska kosackernas land. Jag skulle stationeras vid en afdelning af nämnda kosacker, men ansåg mig behöfva anslå en tid att närmare studera dessa Rysslands kanske tappraste soldater och deras hemlif, innan jag på allvar trädde i tjänstgöring. Donskaja ligger i en ganska ödslig trakt, och något för mig lämpligt umgänge fanns icke, hvadan min tid förflöt ganska enformigt under folkstudier och jägarelif. Det var under denna epok som jag tog mig för att läsa en del af madame Blawatskys arbeten.» 
<sec/>
Här gjorde Ramodanofsky ett nytt uppehåll, och under detta kände Bianca, att han åter tryckte hennes hand. Och hon tyckte, att denna tryckning var varmare nu än första gången. 
<sec/>
»Det var under denna läsning, kan jag säga», fortsatte ryssen, »som bilden af er först gjorde sig förnimbar för min själs ögon. Ja, ni rodnar ... Redan i detta ligger det som en bekräftelse på, att jag då, där långt borta i Donskaja icke såg någon annans afbild än just er. Och hvarför skall man ens säga afbild, hvarför icke lika gärna taga steget fullt ut och säga, att det var er själf, som jag såg? Vi ha två kroppar, såsom madame Blawatsky lär oss, den ena är den fysiska kroppen – som ju hos er uppnått all kvinlig fulländning, synes det mig – och så ha vi ju eterkroppen med Prana, d. v. s. den för alla varelser gemensamma men för en hvar särskilda lifsanden ... Det var nu denna senare jag såg; men – häri ligger just det underbara – denna eder eterkropp afklädd alla jordiska höljen, var till den grad så lik eder fysiska kropp, edert ’kötts tabernakel’, såsom madame Blawatsky skulle säga, att man ej med bästa vilja i världen skulle kunnat skilja dem åt, skilja på utseendet af edert fysiska och edert eteriska jag ... Och detta slog mig med gränslös förvåning.» 
<sec/>
Han stannade på nytt efter att hafva framsagt denna långa sats med en värme, som bort vara medryckande äfven utan dessa ords mystiska innebörd. 
<sec/>
Men för Bianca fick saken ett annat utseende. Af hvad han sagdt började hon nu frukta, att han icke hade alla hjärnskrufvar i behåll. Det hela gick ju onekligen ut på att Ramodanofsky skulle haft tillfälle att se henne naken, och detta fann till och med Bianca vara en vändning, som kunde kallas väl brutal. 
<sec/>
Hon höll emellertid god min – såsom hennes affärsintressen fordrade detta – och undrade endast på, hur denna tête à tête egentligen skulle sluta. 
<sec/>
»Det var från denna tid min ångestfulla oro daterar sig», fortsatte Ramodanofsky. »Jag såg er hvart jag gick och under allt hvad jag än företog mig. Och jag icke blott såg er, utan jag skulle, bildlikt taladt, kunna säga, att jag äfven andades er. Ni blef med ett ord mig själf till den grad, att om jag icke snart äfven träffade er, så att jag kunde äfven få taga på er, hålla edra händer såsom jag nu håller dem, skulle jag kort och godt bli – vansinnig.» 
<sec/>
Tredje gången tryckte Ramodanofsky hennes hand. Men nu stannade han icke blott vid detta, utan makade undan det lilla bordet, reste sig samt tog plats vid hennes sida. 
<sec/>
Och nästa ögonblick hade han med ett fast grepp lagt sin ena arm om hennes lif. 
<sec/>
Det var icke alldeles utan, att detta kom nästan för hastigt tyckte Bianca. Talet om att Ramodanofsky fruktat att bli vansinnig syntes henne icke längre så märkvärdigt. Han var redan på god väg, menade hon och ansåg det klokast att vara på sin vakt. 
<sec/>
Men när hon kom till denna slutsats och lyfte en nästan rädd blick för att betrakta hans ögon, kunde hon ej i dessa läsa annat än den innerligaste beundran, och hennes hastigt påkomna fruktan aflägsnades häraf nästan fortare än den fått insteg hos henne. Och åter började hon reflektera öfver alla de fördelar, som skulle kunna skänkas henne, om hon blefve satt i tillfälle, att fullt lägga denne underlige mans hjärta för sina fötter. Under intrycket af denna känsla erfor hon ett visst välbehag i att sitta som hon nu satt där, med hans arm kring lifvet och motsåg med berättigad nyfikenhet, hvad han mer kunde hafva att säga henne. 
<sec/>
»Nu har jag funnit er», fortsatte Ramodanofsky passioneradt. »Och nu släpper jag eder aldrig. Men då det i min ställning, såsom ni snart skall lära eder inse, finns en hel del hinder, hvilka till en tid kunna resa sig mot vår förening, 
<sec/>
måste vi afvakta och gemensamt hjälpa hvarandra att bekämpa dessa. Allt nog! Jag är icke den jag utgifver mig för att vara, ehuru väl min verkliga rang mer än väl tilllåter mig att begagna mig af grefvetitel. Hvem jag är, 
<sec/>
kan ni dock få veta först längre fram. Till dess får allt bli vid det gamla, endast med den skillnad, att vi nu dagligen måste träffas ... Säg vill ni icke det?» 
<sec/>
Bianca hade visserligen väntat sig en långt mer ingående kärleksförklaring. Men af hvad hon redan sett var denne man icke alls lik alla andra, som kommit i hennes väg och hon fann sig därför föranlåten att svara: 
<sec/>
»Ni är en underlig man, och jag nekar icke till, att ni intresserar mig mera än någon annan. Det må därför bli som ni vill.» 
<sec/>
»Och detta beseglar du med en kyss?» 
<sec/>
Han väntade icke på hennes svar. Hufvudet böjdes bakut och deras läppar möttes. 
<sec/>
Men i samma stund var det som om något besynnerligt, något bedöfvande fått makt med henne. Hela rummet började dansa rundt, det svartnade för hennes ögon, och med en tung suck föll hennes hufvud medvetslöst ned mot Ramodanofskys axel. 
<sec/>
Om det så gällt hennes lif skulle Bianca icke kunnat freda sig mot denna bedöfning. 
<sec/>
Lutad öfver henne syntes nu Ramodanofsky bakom chaislongen. 
<sec/>
I sin ena hand höll han en gulddosa, hvars lock han öppnat. Och denna dosa förde han under hennes näsa. 
<sec/>
Med tunga andedrag insög hon de ur dosan uppstigande ångorna, som gjorde hennes bedöfning ännu djupare. 
<sec/>
Ur denna dosa var det äfven som Ramodanofsky nyss fuktat insidan af sin ena hand, med hvilken han sedan bakåtböjde Biancas hufvud, kort före innan hennes läppar berördes af hans. 
<chapter/>
<chaptername>SkattenIJärlasjön</chaptername>

<chaptername>SJUNDE KAPITLET.</chaptername>

<chaptername>Skatten i Jerlasjön.</chaptername>

<sec/>
»Nu är hon fullständigt i vårt våld», hördes Ramodanofsky utbrista i det han trädde ut i salen, där hans vänner ännu sutto kvar vid det dukade bordet. 
<sec/>
»Charmant!» svarade en af de två med liflighet, i det han reste sig utan att man kunde märka minsta spår af att vinerna gjort hans blick skummare eller hans rörelser mer osäkra ... »Ni fick allt hålla på bra länge; och vi undrade verkligen, hur det skulle gå ... Sofver hon tungt?» 
<sec/>
»Som en sten ... Grefven kan vara alldeles lugn. Är det nu så, att hon verkligen skulle bära det där testamentet på sig, så skall det icke dröja en kvart innan det är i ert våld ... Jag vidhåller emellertid, att detta är mycket osannolikt, ty säkrare förvaringsrum har den där falske Armand du Cortès med visshet utsett åt ett så viktigt papper.» 
<sec/>
»Kan nog så tyckas. Men att det inte finns i hennes bostad det har ju visitationen nu i kväll medan herrskapet var på variétén till fullo ådagalagdt ... Eller hur herr Holm? 
<sec/>
Den tredje i laget – en distinguerad gentleman med mörka, kort klippta polisonger à la spanior och för öfrigt renrakad – reste sig och svarade: 
<sec/>
»I hennes bostad finns icke det papper, som ni, grefve Louis du Cortès, hoppats finna. Visitationen var fullständig och hvad vi funno var endast detta bref, som dock är ett värdefullt bidrag till utredandet af denna affär, synnerligast om hon en tid kan hållas fullt öfvertygad om att ni, herr Leroy, är den förnäme ryss, som vi utgifvit eder för.» 
<sec/>
Mannen med polisongerna – som vi nu igenkänna såsom detektiven Gunnar Holm – räckte vid dessa ord en biljett åt ryssen – hvilken icke var någon annan än den franske detektiven Frederique Leroy. Och denne läste omsorgsfullt följande: 
<sec/>
Ännu icke ett ord från dig. 
<sec/>
Jag förgås af oro. Har det händt dig något?... Har du märkt om polisen slår efter mig, eller har den skojaren Brown visat sig i Stockholm?... Från Paris har jag icke heller fått något svar. Och det värsta är att min kassa hotar att sina ut när som helst. Skicka ett telegram att du lefver. Och skrif omgående under det namn och den adress, som du förut fått af mig. Telegrammet skall afsändas till baron de Brie, Hôtel d’Angleterre, Köpenhamn, där jag bor till i öfvermorgon. 
<sec/>
»Skönt!» utropade Leroy-Ramodanofsky. »Detta blir oss väl till pass, eller hvad tror grefven?» 
<sec/>
Han vände sig till en ung man med regelbundna, vackra drag. Denne var icke maskerad såsom Gunnar Holm och Frederique Leroy. Vi presentera honom såsom den verklige arftagaren till slottet La Forselle, grefve Louis du Cortès, hvilken jämte den franske detektiven rest upp till Stockholm att spana efter äfventyraren Armand. 
<sec/>
Idén till detta hade kommit från den ännu i Provence och å slottet La Forselle kvarvarande detektiven-trädgårdsmästaren Duprès, som efter Armands och Biancas afresa kommit öfver ett bref från Armand till inspektoren och af innehåll, att han – Armand – skulle göra en längre resa upp till Norden, och att en viss person skulle komma ned i november till La Forselle för att uppbära inkomsterna af höstskörden och i öfrigt granska räkenskaperna, som då måste vara på det klara. I detta bref nämndes icke ett ord om den i Paris bosatta M:me Andersson. Huruvida en brytning kommit till stånd mellan denna affärsmellanhand och Armand vore emellertid svårt att bedöma. Det kunde ju lika väl antagas, att skälmarne ansett klokast att genom detta nya biträde göra vägen till upptäckt ännu krångligare än den var det redan nu. I hvilket fall som helst, skref Duprès, gjorde man klokast i att handla med stor försiktighet och till en början mest lägga an på att observera kvinnan Biancas förehafvanden. 
<sec/>
Det var i slutet af detta bref som Duprès gaf grundlinierna till den plan, som nu följdes och som vidare blifvit utarbetad af detektiven Leroy och Gunnar Holm. Endast motvilligt hade den förre emellertid låtit affärens högste intressent, grefve Louis du Cortès, följa med till Stockholm ... Ty, såsom han sade, denne kunde lätt genom oförsiktig ifver fördärfva hela saken, när man kanske var upplösningen närmast. 
<sec/>
Emellertid hade Louis du Cortès äfven sina idéer, af hvilka många ej voro så dumma. 
<sec/>
Hans fixa tro var, att Bianca tagit hand om testamentet och att det var hos henne man skulle söka detta och genom att lägga beslag på detta viktiga papper, beröfva Armand, skälmen, det viktigaste stöd han ägde för vidmakthållandet af sin myndighet på La Forselle. 
<sec/>
»Man kan ju alltid göra ett försök», hade Leroy svarat. »Men som sättet nog icke är så alldeles lagligt, alldenstund ju denna Bianca Devin ej är åtalad, måste denna visitation göras med list och så, att hon ej blir varse, att den är gjord ... Man får allt nog fängsla hennes uppmärksamhet till det yttersta och rikta denna på något, som gör att hon åtminstone för någon tid slappnar i sitt intresse för äfventyraren. Och i detta afseende har Duprès alldeles rätt ... En furste är något förmer än en grefve ... Och jag tror mig om att kunna spela en dylik Hans Höghets roll. 
<sec/>
Leroy öfverskattade därvid icke sina krafter. Men det fanns en annan omständighet, som måste tagas med i räkningen för att rollen skulle kunna utföras riktigt con amore. Och detta var – hvad som ofta, att inte säga alltid, är binde- och löseformeln i lifvets både enklare och svårare gåtor – nämligen pängar. 
<sec/>
Själf hade Louis de Cortès ondt om dylika ... Men han lyckades verkligen intressera några släktingar och andra personer för denna kinkiga affär, så att de iklädde sig kostnaderna mot förbindelse att återbekomma sina utlägg när låntagaren blefve herre öfver situationen och lagligen kunde kalla slottet La Forselle för sin egendom. 
<sec/>
Utgången kunde nog anses oviss. Ty dels skulle Louis hafva papper i sina händer på att slottet blifvit hans genom testamente eller också skulle det lagligen styrkas, att det papper, med hvilket Armand försvarade sin rätt, vore falskt. 
<sec/>
Ett tredje fall fanns äfven och detta var, att man skulle taga reda på, om icke den Armand du Cortès, som nu uppträdde, helt enkelt icke vore annat än en bedragare, hvilket man visserligen var öfvertygad om, men ej kunde styrka med bevis ... Hans – nämligen den äkte Armands – långa frånvaro från hemmet, äfvensom inkräktarens taktik, att hålla sig undan alla, som stått i förbindelse med den aflidne enstöringens och förre slottsägarens hem – och således äfven på sin tid med dennes son – försvårade i allra högsta grad alla undersökningar. 
<sec/>
Men med uppträdandet af de förslagne detektiverna Leroy och Duprès började man emellertid hoppas, och vi skola finna, att detta hopp icke heller kom på skam. 
<sec/>
»Hon sofver som en sten, sade ni?», utbrast nu den icke så litet nervöse grefve Louis ... »Kanske det då vore bäst att genast skrida till att visitera henne?» 
<sec/>
»Inte alldeles ännu», svarade Leroy – den ryske fursten. – »Vi måste hitta på något, som gör att hon ej låter skrämma sig af hvad som händt och vid uppvaknandet inser, att hon gör klokast i att icke komma hit vidare ... Man kan ju mycket väl tänka sig, att hon finner den vanmakt, som hon nu råkat ut för, besynnerlig och börjar ana oråd ... I sådant fall ha vi snarare förvärrat än att gjort vår sak bättre ... Men hvad skola vi hitta på?» 
<sec/>
Alla tre sågo nu mycket fundersamma ut. 
<sec/>
Frågan var äfven synnerligt kinkig; ty att man ej hade en gås att göra med, detta hade Bianca redan visat på mer än ett sätt. 
<sec/>
Det blef Gunnar Holm som bröt tystnaden i det han sade, vändande sig till Leroy: 
<sec/>
»Har ni försökt att taga henne med spiritism?» 
<sec/>
»Inte alldeles, men något ditåt», svarade Leroy ... »Jag har pratat en hel del om teosofi, om m:me Blavatsky och om Annie Besant.» 
<sec/>
»Och hur tog hon det?» fortsatte Gunnar Holm. 
<sec/>
»Hon syntes vara intresserad; men mindre i detta än i att jag så fort som möjligt skulle göra henne min kur.» 
<sec/>
»Alldeles hvad jag trodde», återtog Holm ... »Och ni är fullt öfvertygad om, att hon tar er för att vara den ryske furste, som ni nu spelar rollen af?» 
<sec/>
»Jag är lifligt öfvertygad därom och har redan i förtäckta ordalag låtit henne förstå detta», svarade Leroy ... »Och när jag kastade mig in på kärleksförklaringen tog jag henne så att säga med storm.» 
<sec/>
Holm funderade en stund och satt där helt eftertänksam innan han fortföljde sitt utfrågande sägande: 
<sec/>
»Förlåt att jag gör en kanske indiskret fråga ... Men tror ni, att hon älskar er personligen? Jag menar, att hon ger sitt samtycke icke blott därför att ni är furste och kan antagas vara stormrik.» 
<sec/>
»Ja, säg det!» utropade Leroy med ett kort skratt ... »Man kan ju aldrig veta, och tur hos damerna har jag åtminstone haft förr.» 
<sec/>
»Detta är en viktig punkt och ni måste lägga an på att icke vinna henne blott ytligt utan äfven hennes förtroende ...» 
<sec/>
»Detta blir nog litet svårt med en kvinna som Bianca Devin.» 
<sec/>
»Men måste ske och detta snart.» 
<sec/>
»Hvad menar ni med snart?» 
<sec/>
»Redan i natt.» 
<sec/>
»Vansinne, efter hvad som nu passerat.» 
<sec/>
»Säg inte det. Kvinnorna äro oberäkneliga, och hon har ju ingen anledning tro, att ni söft henne, då hon ju själfmant gått in på ert förslag.» 
<sec/>
»Hvilket förslag? Jag förstår verkligen icke hvad ni åsyftar», svarade Leroy ... »Sjung ut! Sömnen varar högst en och en half timme.» 
<sec/>
»Godt!... Jo, jag menar, hon har ju själf, om äfven indirekt, visat sig villig att bli er älskarinna.» 
<sec/>
»Detta är sant. Än vidare?» 
<sec/>
»Under alla omständigheter har hon först och främst, gjort detta af beräkning. Hon är i grund och botten sniken såsom alla dylika kvinnor, och där hon tror sig om att kunna göra ett godt kap, där skall det icke bli hon, som drar sig tillbaka ... Och att hon icke heller skall få så brådt att draga sig undan blifvande tillställningar i den här gamla gården, det vill jag också bli man för.» 
<sec/>
»Charmant! Och lyckas detta, skall jag evigt beundra er!» utropade den liflige fransmannen i det han varmt tryckte Gunnar Holms båda händer ... »Men låtom oss nu höra hur?» 
<sec/>
Gunnar Holm fortsatte: 
<sec/>
»Den här trakten är nog romantisk för att kunna tjäna detta vårt syfte. Och saken skall icke skämmas bort om vi skulle blanda in en bit historia.» 
<sec/>
»Hvad säger ni, historia?» 
<sec/>
»Just precis. Ni vet kanske, att Sverige flerfaldiga gånger haft ganska viktiga diplomatiska förbindelser med ert fosterland. Vi skola nu särskildt tänka på tiden för Gustaf III, och detta i sammanhang med vårt under denna tid pågående krig. Med Danmark var Sverige icke heller så värst vänskapligt sinnadt och det är bekant att ättlingar till en viss dansk amiral då bodde på kvarnhöjden invid Danvikstull.» 
<sec/>
»Det där var en fasligt krånglig inledning», sade grefve Louis utan att Leroy tycktes fästa sig det minsta vid denna nog så berättigade invändning, när Holm fortsatte: 
<sec/>
»Under krigstid är man rädd om sina skatter och gömmer dem där det faller sig bäst ... Nå väl! En sondotter till den där danska amiralen vid Danvikstull var gift med en rik ryss ... Man säger till och med att han skulle varit af mycket förnäm börd och att äktenskapet var hemligt ... Han var sällan hemma utan uppehöll sig mest till sjös. Men gång efter annan när han kom, hade han med sig åt sin fru till vänster dyrbara skänker ... Dessa försvunno emellertid när kriget bröt ut med Ryssland ... Och nu går det en sägen, att hustrun skulle hafva nedsänkt hela härligheten vid en stor sten, som finns här ute i Järlasjön ... Jag har själf sett denna sten flera gånger och jag vet äfven, att man sysslat med att fiska upp skatten ... Att inte danskan gjorde det har sina randiga skäl. Hon drunknade nämligen just på samma ställe där dyrbarheterna blifvit nedsänkta ungefär samtidigt med att kriget blef slut ... Och hennes dåvarande franske lakej, som var med, drunknade äfven han vid försöket att rädda sin matmor ... 
<sec/>
»Sådan är historien i all korthet», fortsatte Holm. »Och jag kom att tänka på den nu, samt tror, att man kan göra något däraf. Eller hur?» 
<sec/>
Leroy såg ut som ett frågetecken; du Cortès såg ut som två. Båda stirrade på Holm som om denne plötsligt blifvit förryckt eller som om blodet skulle stigit honom åt hufvudet genom det ganska flitiga pokulerandet. 
<sec/>
Men Holm log sitt säregna mystiska småleende, när han fortsatte helt lugnt: 
<sec/>
»Saken är mycket enkel, mina herrar ... Vi antaga och Leroy låter Bianca veta, att han och danskans länge sedan aflidne man äro släkt. Genom familjehandlingar har han fått reda på historien om skatten i Järlasjön, och nu vill äfven han göra ett försök att få upp densamma, som bör äga ett kolossalt värde i diamanter och ädla stenar, andra slag, som det heter i tulltaxan. Genom att blanda upp historien med en del mystik om att denna skatt aldrig skall komma i dagen annat än genom att lyftas af en kvinnohand och att denna hand skall tillhöra en kvinna, som genom kärlek är bunden vid någon af det ryska husets manliga medlemmar, tror jag, att Bianca skall få smak för trakten och gärna komma hit oftare ... Tag i tu med den historien så fort hon vaknar, och jag tror, att mina beräkningar ej skola missa.» 
<sec/>
»Han har rätt!» utropade Leroy hänförd. »Och hvad bättre är, hon skall i gengäld inom kort bli mig förtrogen när jag förbinder mig, att hela denna skatt skall bli hennes, liksom den förr varit danskans, men endast på det villkor, att hon blir mig trogen.» 
<sec/>
»Nå ja! Detta kan hon ju alltid lofva», svarade Holm skrattande ... »Variétéartister ha nog inte så svårt att ge dylika löften åt fler än en.» 
<sec/>
»Gärna för mig», sade Leroy skrattande. »Men det ger alltid en viss färg åt det hela, att man tar ett dylikt löfte utom att man sedan kan ha något att skylla på om så behöfs ...» 
<sec/>
»Men skola vi inte in nu?» frågade du Cortès inkiett. »Timmen har snart gått.» 
<sec/>
»Jo, visst. Och den visitationen blir verkligen den mest diskreta, som jag någonsin varit med om under hela min femtonåriga praktik ... Var så god stig på, mina herrar.» 
<sec/>
Och han öppnade dörren till det rum, där Bianca fortfarande låg i dvala. 
<chapter/>
<chaptername>VidSkattestenen</chaptername>

<chaptername> KAPITLET.</chaptername>

<chaptername>Vid ’skattestenen’.</chaptername>

<sec/>
Visitationen var gjord med all den grundlighet, med hvilken skickliga detektiver förstå sig på dylika saker. Man glömde icke den minsta detalj, och man kunde vara fullt förvissad om, att om nu denna kvinna hade det viktiga testamentet i förvar så inte hade hon det i kläderna. 
<sec/>
Däremot fann man diamantringen, och Ramodanofsky, eller som vi rättare böra kalla honom Leroy, kunde därvid icke annat än skratta, när han sade: 
<sec/>
»Jo, den här klenoden skall hon nog komma att tycka om, när hon någon gång behöfver värdera den af någon fackman.» 
<sec/>
Han höll den mot lampan och fortsatte: 
<sec/>
»Men se så den blixtrar. Det vill verkligen till att vara kännare för att se, att denna sten icke är äkta. Men det ena efter det andra. Hon är simili som kvinna och då passa också similidiamanter henne bäst. 
<sec/>
Louis du Cortès såg allt annat än belåten ut öfver att resultatet icke blifvit hvad han hade tänkt sig. Visitationen i hennes hem hade äfven gifvit samma nedslående resultat, och det kunde således vara ådagalagdt, att Bianca Devin icke innehade det falska testamentet. Han uttryckte också sin förargelse med några ord af förbittring, som dock gåfvo Leroy anledning att svara: 
<sec/>
»Hvad hon icke har, kan hon få. Låt oss bara hållas, och skäm inte bort saken, nu när vi äro på så god väg.» 
<sec/>
Och vändande sig till Holm sade han: 
<sec/>
»Skulle ni vilja vara god att skaffa oss en båt nere vid bryggan, som vi gingo förbi, när vi kommo hit?» 
<sec/>
»Det skall jag visst; men tänker ni ro själf?» 
<sec/>
»Får väl lof. Ty jag vill ogärna inviga någon främmande i den här historien, och inte gör det heller samma effekt, om någon af er mina herrar följa med på den hemlighetsfulla färden.» 
<sec/>
»Beror alldeles på hur man följer med», svarade Holm. »Roddare skall ni få, och det en, som ni kan ha nytta af ändå.» 
<sec/>
»Godt! Jag förstår. På det viset blir det också bäst. Hufvudsaken är, att vi få henne så intresserad, att hon kommer hit minst ett par gånger till. Och nu får jag tänka på att väcka den sköna, innan det blir full dager. I sådana här fall är det bättre att arbeta vid månsken än vid dagsljus.» 
<sec/>
Han hade knappt yttrat dessa ord innan Bianca började röra på sig. 
<sec/>
Holm och du Cortès försvunno som dimfigurer. Dörren till matsalen stängdes ljudlöst, och ingenting i det lilla kabinettet kunde längre förråda, hvad som där hade utspelats medan Bianca sofvit, sofvit så djupt, att hon varit alldeles känslolös för hur man än vändt och vridit på henne under visitationen, som skötts af Leroy själf, då Gunnar Holm ej ansett sig vara berättigad att deltaga i detta värf. Den unge du Cortès hade däremot tjänstvilligt tagit del såsom Leroys medhjälpare vid undersökningen af plaggen, ända till det sista lifligt öfvertygad om, att testamentet skulle finnas. 
<sec/>
Bianca rörde sig nu mycket oroligt. Hon vred sig af och an på chaislongen liksom under inflytande af plågsamma drömmar, och ur hennes bröst frampressades korta, stönande ljud, vittnande om allt annat än välbefinnande. 
<sec/>
Leroy betraktade henne kritiskt och tog fram sitt ur, följande sekundvisarens snabba gång. Därpå lyfte han sin hand och grep klocksträngen. 
<sec/>
Efter en kort dragning i denna visade sig en medelålders kvinna på tröskeln. Men om man uppmärksamt betraktade denna kvinna skulle det ej varit svårt, att i hennes drag finna en omisskännelig likhet med utseendet af den vaktmästare, som biträdt vid serveringen under supén. 
<sec/>
»Är allt klart?» frågade Leroy. 
<sec/>
»Ja, monsieur. Vattnet kokar sedan fem minuter. 
<sec/>
»Tag då in en skål däraf och lös upp detta pulver. Laga sedan att allt blir i ordning i toalettrummet.» 
<sec/>
Kvinnan, som icke var annat än en förklädd karl, en af Leroys assistenter, som han alltid medförde på sina embetsresor och som efter detektivens order hade att spela än den ena än den andra rollen, stannade i dörren och frågade hviskande: 
<sec/>
»Hur skall jag göra med språket? Talar hon engelska?» 
<sec/>
»Nej, det kan jag aldrig tro. Använd franska.» 
<sec/>
»Men om hon misstänker något?» 
<sec/>
»Var inte orolig för det. Franskt tjänstefolk är inte så alldeles ovanligt här i Stockholm. Och skulle hon fråga, hvem som rår om detta hus, så säg, att det är en svensk grefve och att jag hyrt egendomen af denne på ett år för vissa studier här i trakten. Det skadar icke att ni påskiner, att dessa äro af viss mystisk natur. Kommer hon att fråga något om mig, så är jag en förnäm ryss, mycket förnäm till och med; men i min tjänst har ni bara varit några veckor. Skynda nu!» 
<sec/>
Den maskerade mannen försvann och kom nästan genast åter med en skål kokhett vatten. I detta upplöste Leroy en kapsel, innehållande ett brunt pulver, som utfälldes endast med svårighet men slutligen gjorde att lösningen fick en gulbrun färg; och i denna vätska neddoppade Leroy en svamp, som fuktad fördes mot Biancas näsborrar. 
<sec/>
Verkan var beundransvärd. 
<sec/>
Nästan ögonblickligen slog hon upp sina ögon och i samma stund utbrast Leroy med affekteradt deltagande: 
<sec/>
»Ah! Mon dieu! Ni lefver således?!» 
<sec/>
»Lefver? Hvad menar ni med det, herr grefve?» utbrast Bianca i det hon reste sig i sittande ställning och betraktade med förvåning ömsom Ramodanofsky, som stod där med svampen i handen, ömsom kvinnan, hvilken syntes vid hans sida, hållande skålen. 
<sec/>
»Ack, madame! Ni vet således icke hvad som händt?» fortsatte Leroy med ett uttryck af ängslan. »Bäst ni satt här vid min sida, svimmade ni af och blef blek som ett lik, och hufvudet föll maktlöst ned mot karmen. Jag skyndade ut efter min uppvaktning ... mina vänner menar jag ... och nu hafva båda, hvar på sitt håll suttit till häst för att fortast möjligt hemta läkare om det låter sig göra här i trakten i annat fall från staden; ty jag fruktade verkligen för ert lif.» 
<sec/>
»Högst besynnerligt!» svarade Bianca. »Och jag har inte det minsta haft någon känning af obehag, vet knappt att jag sofvit förr än nu, när ni berättar det. Antagligen var det bara ett svimningsanfall.» 
<sec/>
»Jag kan i så fall inte nog prisa min lycka», svarade Leroy. »Men i detta fall är förtjänsten snarare denna kvinnas än min», fortsatte han. »Ty genom denna dekokt (han pekade på innehållet i skålen) har det verkligen lyckats oss att utan läkare åter bringa madame till sans.» 
<sec/>
Vändande sig mot Leroy frågade Bianca hastigt: 
<sec/>
»Hvem är hon?» 
<sec/>
»Hon är ryska, men uppfostrad i Frankrike. Jag anställde henne för en månad sedan som förestånderska för mitt kök. Hon heter Marsja. Var god och framställ nu till henne edra befallningar, medan jag tar mig friheten att en stund draga mig tillbaka.» 
<sec/>
»Hur mycket är klockan, herr grefve?» 
<sec/>
»Nyss fyra.» 
<sec/>
»Inte mer. Alltså för tidigt att åka hem», svarade Bianca i det hon utan att fästa sig vid ’Marsjas’ närvaro lutade sig mot Leroy och gaf honom en glänsande blick. 
<sec/>
Denne tryckte hennes hand och svarade: 
<sec/>
»Ni är en ängel! Och som sådan skall ni helt visst icke neka mig den bön, som jag om en stund vill framställa. » 
<sec/>
»Vi få väl se», svarade Bianca med ett lofvande leende, i det hon gaf den förmente fursten en slängkyss, när nu denne öppnade dörren och trädde ut i salen. 
<sec/>
Frédérique Leroy handlade aldrig utan beräkning. 
<sec/>
När han nu anförtrodde Bianca åt sin assistent, äfven denne en slug detektiv, vid namn Charles Bois – var det för att insöfva henne i så mycket större säkerhet beträffande att han verkligen vore af så hög börd, som han hitintills endast helt flyktigt låtit påskina. 
<sec/>
Charles Bois hade fått sina instruktioner; och att han kunde spela piga alldeles förträffligt, detta var redan pröfvadt vid mer än ett kvistigt tillfälle. Och det skulle fordrats skarp iakttagelse för att i denna piga kunna se att det var – en man. 
<sec/>
Leroy var fullt öfvertygad om, att denne Charles Bois ej skulle sky några medel för att, hvad på honom kom an, utlista en hel del af Biancas privataffärer; och han gick nu för att göra några närmare förberedelser till utförandet af den plan, som Gunnar Holm framkastat och som i synnerligt hög grad borde bidraga till att hålla Biancas intresse fästadt vid denna trakt utanför staden, hvilken Leroy på Gunnar Holms ingifvelse, utsett till högkvarter under sin viktiga stockholmssejour, under det att han i själfva staden – dels vid Stora Nygatan helt nära detektivstationen – dels äfven vid Regeringsgatan, skaffat sig rum, som stodo till hans och hans medhjälpares disposition. Af dessa var lägenheten vid Regeringsgatan mycket elegant inredd och omfattade en våning på fem rum. 
<sec/>
Då vi emellertid ej vilja gå händelserna i förväg, skola vi först längre fram ingå på Leroys bruk af dessa lägenheter. 
<sec/>
Nu styrde han med raska steg i väg ned mot sjön, som låg där glittrande i månskenet, och redan på krönet af backen upphanns han af grefve du Cortès, som ifrigt frågade honom hur det hade gått. 
<sec/>
»Bättre än jag vågade hoppas», svarade Leroy. »Men det gäller framför allt, att vi nu fortfarande iakttaga den största försiktighet.» 
<sec/>
Han sade detta med fullaste afsikt att hålla den liflige Louis inom korta gränser, ty denne var verkligen allt annat än en spårhundsnatur och hade redan låtit förleda sig till ett par dumheter, hvilka Leroy fruktade kunde upprepas. 
<sec/>
När de kommo ned till bryggan vid Järlasjöns strand sågo de hvarken båt eller roddare. Men just som Leroy harmades öfver detta, hördes årtag, och in mot bryggan svängde en eka, framdrifven af en riktig gammal sjöbjörns kraftiga armar. Som denne emellertid icke gärna kunde vara Gunnar Holm – han, som kort förut uppträdt i distinguerad högtidsdräkt – lät såväl Leroy som du Cortès blickarna likgiltigt glida öfver den gamle utan att vidare fästa sig vid hans närvaro. 
<sec/>
Men roddaren betraktade de båda herrarna så mycket näsvisare och fortsatte med detta fixerande äfven sedan han kommit upp på bryggan, hvilket – när Leroy slutligen märkte detta – gaf honom anledning att vända sig till du Cortès sägande på franska: 
<sec/>
»Undrar just, hvad den där vill ha för dans?» 
<sec/>
»Han är naturligtvis förvånad att se två gentlemen så här ute vid denna tid. Det är ju ännu så godt som midt i natten», svarade du Cortès. 
<sec/>
»Stämmer precis!» sade roddaren. 
<sec/>
»Hvad nu? Talar ni franska?» utbrast du Cortès förvånad vändande sig mot gubben. 
<sec/>
»Jag skulle tro det», svarade denne och tog af sig lösskägget; och nu först sågo både Leroy och du Cortès, att de här hade framför sig – Gunnar Holm, som icke blott var alldeles utmärkt maskerad utan äfven till den grad förvändt sin röst, att ingen af dem kunnat höra att det var han. 
<sec/>
»Har ni redan varit ute?» frågade nu Leroy sedan han uppriktigt komplimenterat Holm för denna öfverraskning. 
<sec/>
Jo, jo men! Jag var ute vid grundet för att göra ett litet arrangement, så att historien om skatten skall synas henne mer trovärdig.» 
<sec/>
»Och detta bestod i?... » 
<sec/>
»Att sänka ned en gammal gryta, hvilken, om man stöter på henne med en båtshake eller dylikt, mycket lätt kan tagas för ett järnskrin, bara man har en smula liflig fantasi.» 
<sec/>
»Utmärkt!» jublade du Cortès. »Och jag lofvar, att blir La Forselle väl en gång mitt, så skall herr Holm sannerligen lika litet bli glömd som herrarne Leroy och Duprès, ty på er tre beror nu allt.» 
<sec/>
En knapp timme senare hade Leroy invigt Bianca i hufvuddragen af den historia, som han byggt upp med stöd af Holms berättelse om skatten i Järlasjön. 
<sec/>
Han sade henne, att han för den skull och med stöd af gamla papper, som han funnit på sitt stamgods i Ryssland, beslutit sig för att åtminstone se den fläck, där den stora skatten sades vara nedsänkt. Icke därför, att han vore i behof att ega denna skatt – ty af rikedomar hade han nog – utan därför, att det bland dessa smycken skulle finnas ett, hvilket egde en talismans alla bästa egenskaper, men som däremot bringade olyckor åt den, som på något vis vore huset Ramodanofskys fiender. Helt visst hade den drunknade danskan icke varit sin gemål trogen, sade den förmente fursten, och därför hade det gått henne som det gått. 
<sec/>
Detta och mera till dukade Leroy skickligt upp för Biancas lifliga fantasi. Och hans ord, att det nu endsatendast berodde på henne, om den sedan hundra år på sjöbotten hvilande skatten skulle komma upp eller ej, förfelade icke att göra storartad verkan. 
<sec/>
Hennes ögon lyste af största intresse, när hon genast var färdig att följa honom, och han sade, att det redan fanns båt nere vid bryggan, och äfven roddare. 
<sec/>
Sjön låg som en spegel i den tidiga morgonstunden, när man kom ned till stranden. Midt öfver syntes genom en lätt dimma fabrikerna vid Järla och öfver dessa höjde sig Nacka nya kyrka. Månsken och gryende dag kämpade om herraväldet. 
<sec/>
När Bianca fick se roddaren, sade hon, vändande sig till Leroy: 
<sec/>
»Den där borde kanske icke vara med ...» 
<sec/>
»Har ingen fara», svarade Ramodanofsky. »Han talar endast svenska och en smula engelska samt är i det närmaste halfdöf.» 
<sec/>
»Men om han skulle undra, hvad vi dragga efter?» fortsatte Bianca förtänksamt. 
<sec/>
»Vi skola inte göra detta, så att han misstänker något. Jag har sagt honom, att färden endast är ett litet lustparti. Men à propos språk, talar ni engelska, madame?» 
<sec/>
»Icke ett ord», svarade Bianca sanningsenligt. »Det enda jag vet är att ja heter yes och nej no samt så ett tredje litet ord; och kan ni gissa hvad det är för ett?» 
<sec/>
Leroy-Ramodanofsky svarade genast i det han gaf henne en lång varm blick och hjälpte henne ned i båten, sedan han på engelska skrikit till gubben att hålla närmare bryggan: 
<sec/>
»Jag tror mig nästan om att kunna gissa detta. Hvilket ord skulle det väl vara, om ej det betydelsefulla lilla ordet love, vårt amour, svenskarnes kärlek?... Gissade jag inte rätt?» 
<sec/>
Bianca sänkte ögonen och svarade endast med en liten koketterande nick, som nog skulle haft beräknad verkan på hvilken annan af hennes beundrare än Leroy, ehuru äfven denne, fast på sitt sätt, fann behag i denna lilla manöver. 
<sec/>
Man lade ut, och roddaren, som på Leroys uppmaning tagit plats på en af aktertofterna, kunde ej störa de ’älskande’ med sina blickar. Roddaren hade passagerarna bakom sin rygg. 
<sec/>
Leroy hade gjort detta arrangement med afsikt att Bianca skulle kunna känna sig mer obesvärad, men äfven för att Holm skulle lugnt få spela sin roll utan fruktan att genom något minspel förråda sig under det samtal, hvilket under färden till och från ’skattestenen’ kunde utspinna sig mellan Bianca och detektiven. 
<sec/>
De sutto tätt nära hvarandra, Bianca och hennes nye ’beundrare’. Han höll hennes ena lilla behandskade hand i sin och han tryckte denna hand upprepade gånger, men utan att med ett enda ord och ej heller med en blick tolka sina känslor. 
<sec/>
Bianca tog detta som en fin diskretion värd vida mer än de stormande yttringar af lidelse, samsom hon annars blef föremål för, synnerligast af Armand, hvilken icke det minsta kunde moderera sina utbrott. 
<sec/>
Och där man nu for fram öfver den spegelblanka sjön mellan stränder, som simmade i dagbräckningens underliga töcken sådan som en sen höstmorgon alltid för med sig, kom det öfver henne en vild längtan att en gång och detta mycket snart få höra upp med en variétésångerskas kringflackande, enerverande lif och komma bort från den allt mer vidgade flock af äckliga narrar, som tagit till uteslutande lifsmål att söka sina kvinnoideal i vaddstoppade trikåer och att göra sig själfva till parodier på begreppet man. 
<sec/>
Med en sådan beundrare som denne ryss skulle hon vilja draga sig tillbaka om det så vore in i det mörkaste Sibirien eller hvart som helst i Urals vilda bärgstrakter. Han skulle få befalla och hon skulle bli den lydiga slafvinnan och – hon fick en svag förnimmelse af sentimentalitet – hon skulle känna sig lycklig äfven om han ville straffa henne med all den brutalitet, som en ryss kan vara mäktig af, om hon då icke endast på hans blick kunde läsa hvarje hans minsta önskan. 
<sec/>
Den där känslan var visserligen endast af öfvergående natur, framkallad lika mycket af det stämningsfulla sceneriet som af den omständigheten, att den manliga hufvudrollen denna gång spelades af någon, som stod högre på rangskalan än de flesta kvinnor ens i sina djärfvaste drömmar ha mod att blicka upp till. Återskenet af denna höghet(!) – ty för en kvinna är en prins alltid något öfverjordiskt – simulerade henne så att säga till något vaxartadt mjukt; och i denna massa skulle Leroy om han varit tanke- och själsläsare kunnat trycka hvilken prägel som helst. 
<sec/>
Det var nu inte utan att Leroy anade detta, när han bröt tystnaden sägande: 
<sec/>
»Hvilken kraft i världen är väl mäktigare än kärleken? Allt faller till föga för dess maktspråk, och äfven den svartaste själ blir ren, när den ger rum för kärlekens heliga känsla.» 
<sec/>
Han sade detta med den halft hviskande, lätt vibrerande stämma, som han talat med nästan hela tiden och han gjorde äfven nu som många gånger förut en konstpaus för att hon skulle få tid att liksom smälta hans ord. 
<sec/>
»Ja, kärleken», fortsatte han, är driffjädern till allt, ofta äfven till det onda. Jag vill berätta en underlig historia om kärlek för er, en historia, som står i intimaste samband med den händelse, som närmast förde mig hit till Sverige och som i och för sig själf är att betrakta nära nog som en drömsyn, en vision, allt nog något oförklarligt, och som icke heller ens den djupa själskännarinnan Annie Besant kunde förklara och uppdela i klart påtagliga punkter, när jag vis à vis denna vision satte mig i förbindelse med henne. Men det är sant ... Kanske jag endast skrämmer er med att berätta dylika historier, spökhistorier om ni så vill, men som jag för min del älskar gifva ett långt vackrare namn. Om jag skrämmer er, så säg endast ett ord ...» 
<sec/>
»Nej, ack nej», stammade Bianca med samma känsla som ett barn, hvilket redan ryser, innan den utlofvade historien börjat, men ändock måste höra den till slut. 
<sec/>
Hon makade sig också närmare berättaren, denna gång verkligen utan effektsökeri. Och kännande sin styrka tryckte han åter hennes hand liksom med ett stumt löfte om, att hos honom hade hon ingenting att frukta. 
<sec/>
»Det var en natt på mitt slott utanför Donskaja,» började han långsamt. »Och en ohygglig natt, ty vinden brusade ned från Urals kammar med en styrka, som kom de gamla murarna att darra, luckor och portar att gnissla och dörrarna att springa upp, som hade de blifvit rörda af osynliga andar.» 
<sec/>
»Jag hade tidigt återkommit från regementet, hvilket är stationeradt i den lilla, ganska oansenliga staden, och med afsikt hållit mig undan från klubben därstädes för att i ro få forska uti några gamla luntor, som jag af en händelse kom att finna uti slottsbiblioteket, när jag därstädes letade efter en gammal stambok öfver vår släkt intill början af detta sekel. Jag och några andra bojarer hade nämligen råkat i tvist om dödsåret för just den Ramodanofsky, som jag förut nämnt i natt, han, som skulle ha varit gift med den vid Danviks kvarn bosatte danske f. d. amiralens vackra dotter.» 
<sec/>
»Saken var ju i och för sig en bagatell. Men af naturen är jag envis, och hvad jag satt mig före, det drifver jag igenom.» 
<sec/>
Här var ett alldeles utmärkt tillfälle att göra en paus. Och Leroy gjorde så äfven i det han gaf Bianca en blick, som hennes ögon uppfångade med samma begärlighet som blomkalken en glittrande daggdroppe. 
<sec/>
Leroy fortsatte: 
<sec/>
»Om den kärlekshistorien visste jag då icke det minsta. Och aldrig trodde jag att den skulle komma att ingripa så genomgående i mitt lif som det sedan visat sig att den gjort ... Men till detta sedan ... Jag vill icke gå händelserna i förväg.» 
<sec/>
»Den nämnda stamboken var jag icke människa att finna, hur mycket jag än letade. I bibliotekets katalog stod den icke heller upptagen, och det skulle ju kunna hända att den blifvit förvarad i något af vår släkts andra slott spridda här och hvar i det väldiga tsarriket.» 
<sec/>
Här fick Leroy en blick af Bianca, en förstulen sidoblick, som otvetydigt tolkade stegrad beundran för den förnäme jordadrotten, hvilken således äfven han skulle kunna göra henne till slottsfru liksom Armand ville det och icke blott på ett slott utan på fler. 
<sec/>
Leroy läste denna variétésångerskans högtflygande tanke och han log invärtes däråt, när han med bibehållet yttre allvar fortsatte: 
<sec/>
»Jag var redan trött på det fåfänga letandet och ämnade just låta mina vänner, bojarerna i kosacklandet, tro hvad de ville. Affären gällde ett högt vad, hvilket jag nu skulle förlora utom tillfredsställelsen att kunna bevisa min mening, när jag i förargad sinnesstämning körde ned handen i en djup låda, som jag mekaniskt dragit ur bordet, invid hvilket jag hade slagit mig ned framför en del intressanta gravyrer ... Mina fingrar kommo därvid att omfatta en pappersbunt, omvirad med en tjock silkessnodd, hvilket jag märkte när jag utan att veta just hvarför lade upp den på bordet.» 
<sec/>
»Lika mekaniskt som jag öppnat lådan, lika mekaniskt löste jag upp de många knutarna och snart hade jag för mig en hel del gamla anteckningar, som redan första blicken sade mig vara från slutet af det gångna seklet, att döma af den gammalryska på hvilken brefven voro skrifna.» 
<sec/>
»Redan det första visade mig, att jag här hade uppslaget till en släktroman. Det var en Ramodanofsky, som med tidsandans något cirklade artighet sjöng sin flickas lof. Öfverstrykningarna voro många, och det hela vittnade om att detta var kladden till något manuskript, som kanske sedan aldrig blifvit renskrifvet.» 
<sec/>
»När jag vände bladet, öfvergifvande arbetet att stafva mig fram ända till diktens slut, fann jag dessa ett förälskadt hjärtas tankar åter för mig, men denna gång tolkade på ert modersmål, madame, tolkade på franska. Formen var äfven här versifierad och jag måste verkligen beundra poetens förmåga, att omsätta rysk vers till fransk med bibehållande af samma meter och rimslut alla stroferna igenom.» 
<sec/>
»Denna språkliga studie blef mig så intressant, att jag beslöt att gå vidare för att möjligen finna, hvilken i vår släkt setat inne med så pass lofvande poetisk ådra som föreliggande diktprof tydde på; och det var därunder som jag fann uppslaget till den kärlekshistoria, som här, vid den sten till hvilken vi nu ro, ändats i ett hemskt slutkapitel, nämligen danskans död.» 
<sec/>
»Ämnet var verkligen djupt romantiskt,» fortsatte Leroy under det att Bianca lyssnade med spändt intresse, och roddaren, Holm, beundrade sin skicklige yrkesbroders fantasi att bygga som han gjorde på endast fragment af en sägen hvilken han – Holm – nyss gifvit berättaren. – »Men om det tragiska slutet stod intet att läsa i denna bunt af brefkladdar. Däremot nämndes något om det mellan Sverige och Ryssland utbrutna kriget; och min släkting afrådde sålunda i en af kladdarna sin brud att under då förhanden varande högst oroliga förhållanden vedervåga en färd öfver det af fiendens friseglare korsade hafvet. Detta bref tycktes vara det sista i samlingen och var dateradt någon månad, jag vill minnas mars 1808, således kort efter det att kriget brutit ut ...» 
<sec/>
»Men hvad jag vidare fann var en förteckning på en hel del smycken, hvilka med utsatta värden representerade en summa af mer än hundra femtiotusen rubel, således äfven i vår tid en ganska respektabel summa (eller cirka sex millioner francs.» 
<sec/>
Vid dessa ord kände Leroy att Bianca häftigt darrade till. Summans storlek hade tydligare imponerat på henne, och han var belåten med att han ej tagit till för litet. 
<sec/>
»Min förälskade släkting,» fortsatte Leroy, »syntes hafva varit en lika generös som praktisk älskare, efter hvad jag kunde märka af nämnda förteckning. Man kunde på denna räkna ut ända in till kopeken af hvad han i smycken gifvit henne, den danska amiralsdottern och jag blef intresserad af att för det första få reda på hvilken af mina förfäder mannen varit – ty på brefkladdarna och andra concept fanns icke hans namn – för det andra den vidare utvecklingen af romanen i fråga ... Men jag måste medgifva, att hur mycket jag än forskade efter detta långt in på natten måste jag dock till sist besluta mig för att fortsätta därmed en annan dag, då mina krafter ej voro så starkt anlitade.» 
<sec/>
»Med denna föresats reste jag mig för att lämna biblioteket, och hade redan hunnit fram till den dörr, som ledde ut i korridoren, då det hände att ljuset, som jag bar i handen, slocknade.» 
<sec/>
»Insvept i det djupaste mörker stod jag där och gräfde fåfängt i mina fickor efter tändstickor. Plötsligt kom jag i håg, att jag ställt dessa kvar på bordet, vid hvilket jag nyss setad lutad öfver den gamla brefbunten. Och då jag ej ville vedervåga att utan ljus leta mig ned till mitt sofrum – ty det var många trappor och korridorer, som ledde dit från tornet, där jag befann mig, så tog jag mitt parti och började kryssa bland bokhyllorna för att söka upp bordet där jag mindes, att tändsticksasken stod.» 
<sec/>
»Jag är icke nervös af mig. Men jag medger, att den promenaden skulle jag ej vilja göra om. Under stormens vilda tjut, då den kastade sig mot tornet och skakade fönstren så att jag när som helst väntade att de skulle samt och synnerligen krossas i atomer, och famnad af ett mörker, som väl knappt i dödas grifter kan göras svartare, raglade jag mellan hyllorna och visste slutligen icke det minsta hvart jag skulle vända mig för att komma ur den iråkade labyrinten.» 
<sec/>
»Jag ansåg det slutligen bäst att stanna där jag var och beredde mig just på att å något icke alltför upptaget underfack reda mig ett ofrivilligt nattläger, när – en stark blixt gjorde natten till ljusan dag.» 
<sec/>
»Naturligtvis varade detta ljus endast tusendedelen af en sekund. Men hur kort tiden ändå var, hade jag dock tid att uppfatta något, som aldrig skall gå ur mitt minne. Och kan ni gissa hvad?...» 
<sec/>
Han framställde denna fråga med dof röst, beräknad att icke bringa åhörarinnan ur den rätta stämningen, och han märkte äfven att han lyckats få hennes nerver så pass spända, som han ville hafva dem, när hon svarade nästan ljudlöst: 
<sec/>
»O, nej! Hur skall väl jag kunna gissa mig till något sådant ... Fortsätt ... Men försiktigt ... Ni skrämmer mig annars ...» 
<sec/>
Hon kramade hans hand i fruktan och hon smög sig ännu närmare honom, stirrande på roddarens rygg, som taktmässigt men långsamt rörde sig fram och åter under det att händerna ljudlöst höjde och sänkte årorna likt ett par långa, smala vingar, utefter hvilka vattendropparna jagade hvarandra, som en ändlös rad af glittrande, rullande pärlor. 
<sec/>
»Jo, jag såg en syn,» fortsatte Leroy, »en vision, som aldrig skall gå ur mitt minne och som då skrämde mig, sedan höll på att drifva mig till förtviflan och nu gjort mig till den lyckligaste bland dödlige ... kort och godt! Jag såg – er ...» 
<sec/>
»Mig?...» 
<sec/>
Frågan kom öfverraskad och bäfvande, och med ett uttryck af skrämsel släppte hon den hand, som hon nyss hängt sig fast vid lik en drunknande. 
<sec/>
»Ja er,» fortsatte Leroy ... »Dig för att tala med mitt hemlands, det heliga Rysslands mer förtroliga duord ... Jag såg dig sitta på samma stol där jag nyss själf haft plats. Och framför dig låg brefbunten, som jag dock visste, att jag lagt ned efter mig och ordentligt knutit om med silkessnöret. Du var dig alldeles lik som jag ser dig nu, men din klädsel var en tunn slöja, som höljde din kropp liksom i ett silfvermoln ... Och du vände dig mot mig, och dina läppar logo, och dina ögon glänste så som jag aldrig sett dem glänsa mer än en gång till, och detta nu i natt när du lofvade mig din kärlek.» 
<sec/>
Han fattade på nytt hennes hand, och nu drog hon icke undan den utan syntes fastmer innerligt besvara hans tryckning. 
<sec/>
»Ja, det var dig jag såg,» fortsatte Leroy ... »Men endast under tusendelen af en sekund, och det har sedan dess allt stått för mig som en gåta hur jag på den ofantligt korta tiden för en ilande blixt kunde se dig så tydligt som jag då gjorde det. Men då på natten i det gamla biblioteket i Ramodanofskyarnes medeltida borg reflekterade jag icke vidare däröfver, utan ansåg detta som den naturligaste sak i världen ... Jag kan icke heller säga, att jag blef rädd, och när blixten jämte synen var försvunnen gick jag lugnt fram till bordet som om jag varit vägledd af något ljus och som om jag velat där hälsa på en gammal kär vän, ja något ännu kärare – hälsa på den af mitt hjärta utkorade, hvilken jag alltid sett och alltid älskat, fast jag ju bäst visste att jag där för första gången i mitt lif såg henne, såg dig.» 
<sec/>
»Nå väl ... Jag fann tändstickorna på bordet, så som jag väntat att finna dem, och det nästan nedbrunna ljuset, som jag jämte stake ännu höll i handen, blef tändt ... Af brefbundten, som jag sett under hennes händer, fann jag nu intet spår. Men där låg ett annat papper, som måste hafva ditkommit på något öfvernaturligt sätt, såvida – hvilket jag skulle kunnat svära på ej var händelsen – det icke blifvit förbigånget af mig under det att jag höll på med brefbundten ... Nå, detta hur bladet kommit dit, var tämligen likgiltigt i förhållande till hvad denna papperslapp var fullklottrad med för upplysningar. Där stod bland annat ordagrant följande, som inpräntat sig i mitt minne: 
<sec/>
’Du Alexis Ivan Ramodanofsky skall lösa den irrande anden af Demitri Paul, din farfaders broder. I Sverige ligger gåtans knut till de bref, du läst, i Vasarnes gamla stad. Vinn hennes kärlek, hvars bild du sett, och hon blir den hjälp, som du har af nöden. Men icke blott hennes hjärta skall du vinna utan äfven hennes tro. I annat fall ...’ 
<sec/>
»Fortsättningen af dessa mystiska ord fick jag aldrig veta. Papperet dunstade bort som i en dimma, och slutligen fann jag att det endast var tomma bordsskifvan, som jag satt och stirrade på. Och detta fann jag dessutom ej förr än följande morgon, då jag genomkyld och stel vaknade vid bordet i det gamla biblioteket.» 
<sec/>
»Den första dagen och äfven ett par dagar till,» fortsatte Leroy, »tog jag hela denna händelse som en underlig dröm, framkallad af de gamla kärleksbrefven. Men när jag sedan lyckades få reda på att denne Demitri Paul verkligen haft en kärleksförbindelse i Sverige – fast med en danska, som ljutit döden genom drunkning – då började bilden af dig att åter komma fram; först otydligt, sedan allt klarare och alltid uppmanande mig med blickar och leenden eller med vemodiga, frågande uttryck öfver de härliga dragen, att icke tro det som händt blott vara en dröm, utan forska, leta, söka världen rundt tills jag funnit dig ... Jag såg det så tydligt, att det var detta, hon menade, och det dröjde icke heller länge förrän jag var klar med min ansökan om ett års permission för att sköta min hälsa, hvilket skäl verkligen kunde sägas vara uppriktigt, då jag med läkarebetyg kunde styrka, att mitt nervsystem var allvarligt angripet af de händelser, som jag nu omtalat.» 
<sec/>
»Sålunda gaf jag mig i väg, och hvad var naturligare än att jag först och främst skulle resa till Stockholm, där jag tog in under antaget namn för att ej behöfva representera eller ens mottaga alla de invitationer, som i en hufvudstad annars skulle kommit en Ramodanofsky till del.» 
<sec/>
Detta var åter en punkt, som lifligt berörde Biancas äregirighet, alldenstund ryssen med dessa ord tydligen låtit henne förstå att han var icke blott en rysk adelsman, utan något långt högre än en vanlig bojar ... Att vara älskad af honom skulle således föra henne högt och hvad han nyss berättat henne om den hemlighetsfulla synen i biblioteket visade ju att han ingenting högre önskade än att vinna hennes kärlek ... Han hade sagt, att han äfven behöfde hennes tro ... Och den skulle han också få, bara allt blefve klart dem emellan, så att hon kände sig riktigt säker under hans mäktiga beskydd för den händelse att hon blefve utfrågad om saker, hvars yppande kunde bereda henne stora obehagligheter; ja eventuelt en farlig kontakt med rättvisan ... Allt nog! Armand skulle få se sig om efter någon annan väninna och blifvande slottsfru. Den saken var hon redan på det klara med när Leroy fortsatte: 
<sec/>
»Som jag åtnjutit uppfostran i militärinstitutet i Paris, var det icke svårt för mig att utge mig för veritabel parisare. Jag kallade mig för grefve de la Forselle och ...» 
<sec/>
Ett lätt rop från Bianca afbröt hans mening, och han vände sig mot henne och utbrast med oro: 
<sec/>
»Min älskling, hvad går väl åt dig? Blir du väl rädd för något?» 
<sec/>
»Nej nej, fortsätt», svarade Bianca, som vid namnet de la Forselle bleknat och ropat till, påminnande sig att detta just var namnet på grefvarne du Cortès’ slott i Provence och för öfrigt ett namn, hvilket Leroy nu med afsikt ville hafva fram för att komma ett steg närmare det mål han åsyftade. 
<sec/>
»Men du är så blek; kanske du blifvit kall?» fortsatte Leroy utan att det minsta förråda, att han mycket väl visste orsaken till hennes plötsligt visade fruktan. 
<sec/>
»Kanske det. I alla fall var det bara ett litet håll», svarade Bianca. »Jag ber, fortsätt.» 
<sec/>
»En hel vintersäsong bosatte jag mig i Stockholm, och alla de rika, tillfällen som kan erbjudas en stormrik man att efter behag disponera sin tid begagnade jag mig af för att finna verkligheten till den bild, som blixtskenet visat mig i det gamla slottets bibliotek, för att med andra ord finna dig.» 
<sec/>
»Jag letade förgäfves och förgäfves kastade jag mig i alla nöjenas hvirflar liksom sade mig en aning, att det var bland dessa som jag hade att en gång finna dig ... Jag sökte dig äfven i de kretsar, där allvaret är en daglig gäst, sökte dig bland arbeterskornas led och slutligen ända in i nödens och lidandets kojor. Men jag fann dig ej. Öfverallt, hvart jag kom, spanade mina blickar förgäfves efter de drag, som blefvo mig kärare med hvarje dag och som slutligen så att säga växte sig fast vid min själ, utan att jag därför kom din jordiska gestalt, den af kött och blod närmare.» 
<sec/>
»Det var då jag började förtvifla och det var då, som ödet dref mig ned till Frankrike, något inom mig sade, att du var dotter af denna, världens mest glödande nation, och jag började i Paris samma jakt, som jag kort förut fört i Stockholm endast med den skillnad, att i parislifvet blef jäktandet och ansträngningarna ännu större. Nästan en skugga af mig själf måste jag till slut upphöra för att söka mig någon hvila. Ny ansökan om förlängd permission anskaffades, och med denna på fickan styrde jag kosan till norra kusten af evigt blånande Medelhaf för att i Monaco söka en diversion för mina nerver i vilda spel och vadhållningar.» 
<sec/>
»Vid spelbordet förföljde mig lyckan lika envist som hon flydde mig, när jag kräfde hennes hjälp för att finna dig. Jag inhöstade otroliga summor och skulle antagligen till sist sprängt hela banken om det icke inträffat en händelse, som åter satte vandringsstafven i min hand. Denna händelse är nu visserligen icke direkt anledningen till, att jag slutligen fann dig; men på sätt och vis har jag genom densamma fått impulsen till att åter en gång bli gäst i Sveriges sköna hufvudstad och att där – just såsom den underliga visionära skriften sade det – finna dig. 
<sec/>
»Ja, saken var den, att bland spelarne befann sig en ung man af fransk adlig härkomst. Ödet hade emellertid drifvit honom ut i världen och han hade slutligen lyckats skaffa sig en fabulös förmögenhet. Med denna skulle han återvända till Provence och försona sig med sin gamle far.» 
<sec/>
Åter hördes ett rop från Biancas läppar och Leroy kände hur hennes lilla hand häftigt darrade i hans. 
<sec/>
Denna gång låtsade han emellerrtidemellertid icke märka något af hennes nog så berättigade sinnesrörelse utan fortsatte: 
<sec/>
»Den unge mannen, som sade sig vara grefve, syntes hvarje kväll i Monacos stora Casino och vid de gröna borden var han en trägen kund ända tills han en natt, hur otroligt det än låter, spelat bort hvarenda francs af de millioner han fört med sig från grufspekulationer i Transvaal, där han arbetat tillsammans med den vidt omfattande och icke allt för nogräknade Cecil Rodes uti diamantaffärer.» 
<sec/>
»Ja, den unge mannen såg sig inom ganska kort tid vara hvad man kallar barskrapad. Spelvidundret hade uppslukat allt och det återstod honom intet annat än att fortast möjligt lämna en plats, där han icke ens egde existensmedel till det torftigaste lifsuppehälle, eller att ock, såsom så många andra förolyckade spelare, göra ett hastigt slut på sin tillvaro.» 
<sec/>
»Jag hade observerat honom allt sedan en kväll, då jag vann en större del af hans insats, en vinst, som nog skulle gjort hvilken annan spelare som helst än mig öfverlycklig, och dumdristig. Jag blef ingendera delen, men jag observerade den unge mannen och jag hade gärna med varmaste hjärta gifvit honom hans vinst tillbaka, om det icke kunnat upptagas som en förolämpning.» 
<sec/>
»Hur det nu var om han kunde läsa mina tankar eller ej, eller om han i sin förtvinan särskildt fäst sig vid mig som ständigt vann liksom han ständigt förlorade, allt nog han kom efter mig när spelsalarna skulle utrymmas och alldeles utanför på stora trappan hörde jag honom säga: 
<sec/>
’Förlåt, min herre. Men skulle ni vilja ägna mig några minuter?’ 
<sec/>
’Gärna’, svarade jag. Ty det var just detta, jag så att säga hade väntat på de senaste par timmarna. 
<sec/>
’Mitt namn är grefve Armand du Cortès! Och ...’ 
<sec/>
»Ah!... Armand!» 
<sec/>
Det var Bianca, som ännu en gång hördes afbryta och nu med en ifver, som verkligen var remarkabel. 
<sec/>
Också ansåg sig Leroy icke böra förbigå denna omständighet med tystnad utan inflickade: 
<sec/>
»Kände ni honom, madame? Har han kanske ...» 
<sec/>
»Nej, nej, visst icke. Jag känner icke någon du Cortès; men jag kom att tänka på en viss Armand; ... jag menar inte heller Armand utan ... något liknande och som ... Ja, det hör ju inte hit ... Fortsätt, jag ber ... Morgonluften är något kylig, och man gör nog bäst i att inte vara för länge ute på sjön.» 
<sec/>
Hon sade detta med nervositet, och orden störtade efter hvarandra med stor hast. Leroy till och med förvånade sig öfver, att hon icke kunde bättre än så behärska sig. I den konsten hade han trott att hon uppnått mästerskapet. Men å andra sidan medgaf han äfven, att han kanske kommit väl hufvudstupa in på ett ämne, som berörde dem båda och med nya detaljer, hvilka i all synnerhet kunde intressera den falske Armand du Cortès, så snart Bianca väl kommit hem till sig och tagit plats vid den lilla eleganta sekretär, som han – Leroy – under hennes frånvaro omsorgsfullt visiterat liksom alla hennes lådor för att möjligen finna det af den falske Armand du Cortès innehafda testamentet. 
<sec/>
Innan Leroy fortsatte i sin intressanta historia fann han sig dock föranlåten att svara på Biancas senaste ord utan att låtsas fästa sig vid de förra sväfvande uttrycken om en viss Armand, som »icke var någon Armand utan något liknande»: 
<sec/>
»Ja, det känns verkligen kyligt i morgonluften. Men nu är det icke långt till den där stenen, ’skattestenen’, som bönderna här i trakten kalla den, hvilket tyder på att de ha en aning om min släktings och den sköna danskans historia ... Men är det så att ni lider af morgonluften, madame, så vill jag visst icke att vi fortsätta, utan då vända vi åter mot bryggan.» 
<sec/>
»Ack nej! Detta var alls icke min mening. Låtom oss därför fortsätta. Det skall bli högst intressant att åtminstone få se den där stenen, äfven om själfva historien om skatten är en fabel.» 
<sec/>
»En fabel!... Ni rent förskräcker mig, madame!» utropade nu Leroy-Ramodanofsky anläggande en lyckad min för häpnad parad med förtrytelse ... Tror ni då äfven att min syn i biblioteket äfven är en fabel, att det visionära brefvet är en fabel och att hvad jag nu slutligen sett gå i uppfyllelse, nämligen att sammanträffa med er är en fabel ... Nej, madame!... Lika visst, som ni är af kött och blod och har mänskliga känslor för både glädje och sorg och är född för att en gång dö, lika visst är allt hvad jag nu berättat för er sant och af mig själf upplefvadt, och jag anar, att ni där borta vid stenen – vi se den nu skymta i dimman – skall få bekräftelse på att hvad jag i natt berättat för er, madame, är sant så visst som vi nu sitta här.» 
<sec/>
Han hade talat med en ifver, som icke förfelade sin verkan på Bianca, hvilken med passion älskade stora scener, som satte blodet i svallning. Och denna ifver vann äfven hennes tro, om hon annars ens ett ögonblick tviflat på att hans besynnerliga historia var sann. Hon svarade också med ett uttryck af undfallenhet: 
<sec/>
»Ni missförstod mig, Ers Höghet – (detta var första gången, hon använde denna titel, och han mottog den utan att göra någon invändning, hvilket fullständigt fastslog för henne att Leroy-Ramodanofsky verkligen var en kunglig person) – »Ni missförstod mig så till vida, att jag med legend icke menade hvad jag tänker om allt detta underliga ni i natt berättat mig – ty för min del tror jag fullt och fast därpå, var öfvertygad om detta – utan jag syftade närmast på hvad ortens befolkning härstädes kan tro och tänka om denna romantiska händelse, som slutade med danskans död. Det var endast detta jag åsyftade med mitt förhastade legend.» 
<sec/>
»Ah, jag förstår, och jag kan icke nog bedja er om öfverseende för min häftighet ... Säg, att ni förlåter mig, eller jag blir den olyckligaste bland dödlige.» 
<sec/>
Hon svarade genom att åter trycka Leroys hand och deras ögon möttes i en lång blick. 
<sec/>
I samma stund hvilade roddaren på sina åror och man blef varse en stor sten af betydligt omfång och hvilken sköt åtskilliga meter upp ur vattenbrynet. Att kalla den för holme, äfven af minsta slag, hade dock varit för mycket sagdt; sten, kummel eller kobbe, som dylika jättestenar bruka kallas ute i de yttersta skären, var skattestens i Järlasjön hela geografiska valör. 
<sec/>
Ur morgondimman tecknade den sig dock större än den i verkligheten var; och man fann detta bäst när man andligen lade till vid densamma. 
<sec/>
Leroy-Ramodanofsky ville genast hoppa upp på stenen; men Bianca fick honom om armen samt utropade förskräckt i det hon höll honom kvar: 
<sec/>
»Nej, nej! Hoppa inte! Ni kan så lätt slinta ... Daggen har gjort stenen så hal och våt. Den är också kullrig och brant på den här sidan; kanske man lättare kan komma upp på den motsatta. Säg åt honom att han tar ett par årtag.» 
<sec/>
»Icke än, madame,» svarade Leroy med graflik högtidlighet. Här rätt under oss är det, som vi skola finna den stora skatten». 
<sec/>
»Hur vet ni det? nästan hviskade Bianca. 
<sec/>
»En aning säger mig det ... Titta på stenens krön ... Ser ni skuggan, som rör sig där uppe af och an ... ? Ser ni, att det är en kvinnas vålnad?» 
<sec/>
»Min Gud, ni skrämmer mig!» 
<sec/>
Bianca grep vid dessa ord ett nytt fastare grepp kring Leroys arm. Och hon följde stirrande hans pekfinger, som riktades mot en skepnad, skapad af morgonens dimmor, och höjande sig öfver den underliga midt i sjön ensam liggande stenen. 
<sec/>
Men så kom en fläkt, och synen försvann. 
<sec/>
I samma stund vände sig Leroy till roddaren och frågade på engelska: 
<sec/>
»Är det djupt här invid stenen?» 
<sec/>
»Ganska djupt,» svarade Holm likaledes på engelska, ehuru afsiktligt dålig sådan, när han fortsatte: Man kan i alla fall nå botten, om man tar draggen, som ligger där i förn.» 
<sec/>
Detta gjorde Leroy i det han på franska öfversatte för Bianca, hvad Holm och han hade sagt. Och så kastade han ut draggen, mumlande några för både Holm och Bianca – ja äfven för honom själf obegripliga ord. 
<sec/>
Draggen bottnade ej förr än linan nära på löpt ut. 
<sec/>
»Bianca,» sade nu Leroy hemlighetsfullt i det han gaf henne sladden. »Håll nu denna och tänk på ditt löfte, att evigt tillhöra mig med kropp och själ.» 
<sec/>
Hon lydde automatiskt. 
<sec/>
I samma stund hördes ett klingande ljud stiga upp ur vattnet. 
<sec/>
»Hörde du?» hviskade Leroy bäfvande ...» Hörde du klangen af den sköna danskans skattekista? Din skall den bli, när den en gång kommer upp.» 
<sec/>
Bianca var blek som döden. 
<sec/>
Hennes läppar ryckte konvulsiviskt och hennes händer darrade som asplöf. 
<sec/>
Innan hon själf visste hur det gått till hade hon släppt sladden, och som en lång, gulbrun orm ringlade den sig ned i djupet. 
<sec/>
Roddaren hade rusat upp och stod nu där äfven han stirrande efter den sjunkande linan. När han ändtligen kom sig för att sticka under med en åra, var det för sent. 
<sec/>
Vändande sig mot Leroy sade han: 
<sec/>
»Well, sir! Jag vågar mitt hufvud på, att draggen haft tag i danskans skatt. Klangen var som af silfver. Aldrig ha vi hört något dylikt förr än nu ... Och de unga säga jämt att det bara är skrock.» 
<sec/>
»Håll tyst med detta, gubbe,» sade Leroy. »Vi skola gemensamt forska i denna sak och finna vi skatten, skall ni få mer än nog till dödar ... Ro nu hem!» 
<chapter/>
<chaptername>MannenMedSvartaMasken</chaptername>

<chaptername>NIONDE KAPITLET.</chaptername>

<chaptername>Mannen med svarta masken.</chaptername>

<sec/>
Frédérique Leroy står framför sin spegel och är sysselsatt med att profva en hel del rekvisita, som en af utlandets förnämste maskörer sändt honom på brådskande order. 
<sec/>
Det är icke svårt att se, huru Leroy sköter sig med stor färdighet, när han anpassar det ena lösskägget, peruken, lösnäsan, paret pince-nezer eller glasögon efter det andra, utan att synas fullt nöjd med resultatet. Gång efter annan löpa också hans blickar öfver en kabinettsfotografi, som ligger framför honom på toalettbordet, och hvarje gång han är redo med en ny typ synar han först sig själf mycket omsorgsfullt i spegeln – d. v. s. den typ, han med sin maskeringskonst lyckats framställa – sedan fotografibilden, liksom ville han jämföra dessa båda med hvarandra. 
<sec/>
Han är tydligen icke nöjd med utslaget. 
<sec/>
Än finner han det felet, än ett annat. Ofta blir differensen dock så obetydlig, att det skulle fordrats mycket vana fysionomister till för att kunna säga: ’inte är det han.’ 
<sec/>
Hvad han tycks hafva särdeles svårt att komma tillrätta med är ögonen eller närmare bestämdt de partier kring dessa, som gifva de bestämmande dragen. Näsan gör honom äfven en god del bekymmer. Och man finner huru endast den minsta lilla höjning eller sänkning af näsryggen, den obetydligaste afplattning, rundning eller sträckning af nässpetsen kan åstadkomma rent af förvånansvärda resultat. 
<sec/>
Ändtligen är han dock jämförelsevis nöjd. 
<sec/>
Hans rörelser bli mindre nervösa, och blicken på fotografiet, hvilket tjänar honom till förebild, får ett uttryck af belåtenhet, som gör att den framställda figuren blir än mer lefvandegjord och undantränger till och med sista skymten af en granskares tvekan. 
<sec/>
När denna framgång ändtligen blifvit uppnådd, ser man att äfven den spetsfundige parisdetektiven Leroys hela hållning blir en annan. 
<sec/>
Axlarne ryckas bakut, kroppen höjer sig, benen tyckas växa, och öfver det hela kommer något af detta vissa, som gör att man oftast finner ’militären’ hos vissa individer, utan att behöfva någonsin hafva sett dem i uniform. 
<sec/>
Och nu skrider han utan dröjsmål till att iföra sig en kostym, som ligger till hands på en stol, svart, distinguerad promenaddräkt, elegant paletå i ljus färg och kravatt af läckraste djupröda siden i för öfrigt svart prickigt mönster. 
<sec/>
Ännu en jämkning på monoclen, en vridning på mustaschen och en lätt pudring på ett konstgjordt ärr från pannroten mot högra ögonbrynet, och Frédérique Leroy har blifvit – öfverste Joseph Dumouriez, en af den franska hufvudstadens förnämsta sprättar och inflytelserikaste grandseigneurer, hvars namn vägde lika tungt i de finfina klubbarna som på kapplöpningsbanorna eller annars öfverallt, där en distinguerad fransk publik rör sig. 
<sec/>
Han har just dragit på sig de laxgula handskarna, när dörren öppnas och den i början af denna skildring nämnde envoyéen visar sig. 
<sec/>
Utan att hälsa stiger denne fram till Leroy-Dumouriez och säger brådskande: 
<sec/>
»Ingen tid att förlora ... Hon kommer att lämna variétén redan efter första afdelningen och har anmält att hon ser sig ur stånd att uppträda på grund af hastigt illamående, som kom på henne vid middagen och sedan blifvit värre mot kvällen.» 
<sec/>
»Är du alldeles säker på detta?» 
<sec/>
»Absolut», svarade diplomaten, bakom hvilken dock dolde sig samme man, som vi tidigare presenterat, dels såsom vaktmästaren under supén i det gamla säteriet vid Nacka kvarnar, dels som köksan Marsja och slutligen såsom Leroys assistent, detektiven Bois. 
<sec/>
»Är det hennes kammarjungfru, som lämnat er dessa upplysningar?» frågade Leroy, i det han närmade sig dörren. 
<sec/>
»Lisette?... Åh nej!... Listigare än så är hon allt. Jag har det af Biancas egen mun.» 
<sec/>
»Det var tusan! Och hon tycks inte misstänka, att det kan finnas ugglor i mossen?» 
<sec/>
»För den saken kunna vi vara alldeles lugna och i ännu högre grad, när ni visar er i salongen just som ni nu ser ut.» 
<sec/>
»Masken är således lyckad?» svarade Leroy. 
<sec/>
»Alldeles utmärkt! Det enda, jag skulle vilja anmärka, är, att öfverste Dumouriez, synes mig vara något smalare öfver axlarna. Men i så fall tror jag, att Bianca inte är i stånd att se skillnaden. Det gäller ju dessutom endast att visa sig i salongen så pass lång stund, att hon får ögonen på oss. Jag gör då det i biljetten öfverenskomna tecknet, och så kila vi ut ... Hon har fått visshet om att ni är i Stockholm och mer behöfs ännu icke för att afhålla henne från resan.» 
<sec/>
»Men om hennes man skulle komma på den idén att spela svartsjuk igen, som han gjorde det sist, när vi skulle ut till Nacka, men måste vända för att icke blotta oss alldeles för tidigt», sade Leroy. 
<sec/>
»Har alls ingen fara», svarade Bois. »Han har redan fått sitt kvantum. Och vid niotiden redan, tänker jag, att den gossen gör klokare i att gå till kojs än fundera på Biancas små snedsprång. Utom dess var han på galej i natt som var. Och när han nu verkligen får hem henne, som han tror, skall ingenting afhålla honom från att sofva som en sten till nästa dags kväll, om han ej blir störd.» 
<sec/>
»Och det har Lisette lofvat att styra om?» 
<sec/>
»Med så mycken större beredvillighet, som jag i morse just för den saken, gaf henne hela tjugo kronor i guld.» 
<sec/>
»Hur dags kom herr Holm?» 
<sec/>
»För en half timme sedan. Han har redan intagit sin post.» 
<sec/>
»Var hans mask lyckad?» 
<sec/>
»Alldeles charmant. Man skall få leta efter en bättre typ. Alldeles precis som man skulle se en försupen handtlangare vid hamnarne.» 
<sec/>
»Och han har nu den där Armands senaste signalement?» 
<sec/>
»Ja det har han ... Åtminstone så långt som jag kunnat erhålla det själf af Lisette». 
<sec/>
»Skönt. Och nu ingen tid att förlora. Kom!» 
<sec/>
De båda detektiverna skyn
<sec/>
dade ut från den lilla lägenheten vid Stora Nygatan. Utanför porten väntade en täckvagn och i denna rullade man snart i väg till Sveasalen, där man en kvart senare tog plats vid ett litet mohriskt bord i salongens bakgrund. 
<sec/>
Bianca Devin hade nyss gjort sin entré. 
<sec/>
Publiken – åtminstone den klass, som räknar sig till la jeunesse dorée – jublade; bifallsropen gjorde, att den firade tribundivan kostade på sina beundrare ännu ett krumsprång, innan hon behagade lyssna till orkestern, som just satt i väg med melodien till en af hennes populäraste kupletter. 
<sec/>
Man kunde dock se, att hon denna kväll ej var riktigt i sitt esse. Hennes leenden voro märkbart stereotypa och blickarna följde för ovanlighetens skull denna kväll icke élitskaran ’närmast scen’, utan den publik, som slagit sig ned i salongens bakgrund. 
<sec/>
Plötsligt blef leendet dock mera naturligt. 
<sec/>
Hon hade sett den elegante ’diplomaten’ och dennes sällskap och hon såg äfven huru den förre just lyfte sin vänstra arm, görande en liflig gest åt ’öfversten’, när som de kommo midt i floden från den elektriska strålkastaren, då denndenna flod en sekund råkade sänka sig ned öfver den tätt packade publiken. 
<sec/>
Icke ett ögonblick tviflade hon nu på att öfverste Dumouriez var i Stockholm. 
<sec/>
För att kunna förstå nyss skilldrade episoder, måste vi veta, att denne öfverste Dumouriez – den verklige nämligen – var en af Armand du Cortès’ bekantskaper från Paris. Efter tillträdandet af slottet La Forselle hade ’arftagaren’ slagit sig ned en tid i den franska hufvudstaden och lefde där som en sannskyldig ’grand seigneur’, låtande louisdorerna rulla mellan fingrarna, som om det varit en bottenlös kassakista, han haft att ösa ur. 
<sec/>
Under denna tid af vildaste njutningslif blef han bekant med öfversten Dumouriez, som förstod att draga nytta af Armands, den unge ’arftagarens’ späckade plånbok. 
<sec/>
Han gjorde sig äfven nyttig på sitt sätt. 
<sec/>
Det fanns väl icke en lockelse, en retelse till i den stora metropolen, som icke Dumouriez hade kännedom om. I alla nöjeslokaler var han stamgäst och en gärna sedd kund, ty sedan han i dylika förslösat sin egen ganska respektabla förmögenhet, förstod han att skickligt leda dit floden från andra guldkällor. Han var, så att säga, en nöjestemplens profryttare och han lefde flott på det yrket. 
<sec/>
Bianca hade gjort bekantskap med Dumouriez långt innan hennes väg löpte samman med Armands. Men mellan dem – Bianca och Dumouriez – hade alltid rådt ett ganska kyligt förhållande. Ty dels genomskådade hon allt för snart hans lifsyrke – hvilket till och med för sådana kvinnor som Bianca synes värdt förakt – dels förstod hon, att den vänskap, som Dumouriez visade Armand, endast var dikterad af den senares stora tillgång på klingande mynt. 
<sec/>
Hon hade också varnat Armand för att sällskapa med den lefnadsglade öfversten. Men fast hon i mycket annat fick sin vilja genomdrifven, lyckades det icke i detta fall. Han var uppfinningsrik denne Dumouriez, och Armand var en allt för flitig och tacksam lärljunge. 
<sec/>
Man kan lätt tänka sig hennes öfverraskning – blandad med harm – när hon en dag eller rättare natt ute vid Nacka fick höra den elegante diplomaten och vicomten tala om, att öfverste Dumouriez var en af hans och Ramodanofskys allra bäste vänner. Och hennes öfverraskning steg till berättigad fruktan, då hon fick veta, att Dumouriez snart väntades till Stockholm. Man sade, att han redan hyrt sig en elegant våning vid Regeringsgatan och att han ämnade uppehålla sig en tid i den svenska hufvudstaden för en viktig affär, som blifvit honom anförtrodd. 
<sec/>
Slutligen hade vicomten – som ej var någon annan än Leroys assistent – förespeglat Bianca, att hon skulle kunna ha åtskilligt att vinna, genom att mottaga de inbjudningar, som Dumouriez ej skulle underlåta att framställa till henne, emedan det i öfverstens salonger komme att samlas nästan allt, hvad som fanns af den i Stockholm varande lefnadsglada herrvärlden och att bland andra äfven Hans Höghet där skulle finna en för sig passande omgifning. 
<sec/>
Bianca trodde ej på detta senare meddelande. 
<sec/>
Hon hade i Ramodanofsky funnit en ovanligt allvarlig, nästan excentrisk man. Och hon tviflade på, att han skulle finna, eller tro sig finna, någon förströelse i dylika orgier, som plägade utmärka öfverstens fester. 
<sec/>
Likväl var det en sak, som manade henne, att ej gifva ett bestämdt afslag. Och detta var, att på de berörda festerna hos Dumouriez kunde det lätt hända, att hon – Bianca – kunde finna en rival till Hans Höghets gunst – och detta måste hon framför allt förhindra. 
<sec/>
Nästan hvarje kväll infann sig vicomten på variétén. 
<sec/>
Han hade lofvat att ge henne ett tecken samma kväll, som han fått veta, att något extra skulle inträffa på en fest hos Dumouriez. Med ’extra’ menades här, att bland de inbjudne befann sig någon skönhet, hvilken kunde göra henne rangen stridig i Hans Höghets gunst. 
<sec/>
Detta tecken hade hon fått samma kväll, som vi här ofvan skildrat med några inledningsord om Leroys maskering. Och hon beslöt genast att infinna sig med stöd af en högst artig biljett, som hon samma dags morgon mottagit af Dumouriez. 
<sec/>
Det var också med tanke på detta tecken, som hon redan efter första uppträdandet denna kväll anmälde sjukdomsfall och en half timme senare aflägsnade sig. 
<sec/>
Vi behöfva icke ingå på en skildring af festen hos öfverste Dumouriez denna kväll. Den var lik alla andra, och lifsandarna släppte sig lösa utan tanke på det passandes gränser. 
<sec/>
Bianca fann sin rival, eller rättare den kvinna, som vicomten trodde kunna bli Biancas rival. Och hon var så sysselsatt med att studera denna dam, en ung, yppig blondin, att hon icke alls lade märke till, att samme unge man, hvilken under första kvällen på festen vid Nacka uppträdt som Hans Höghets ene uppvaktande kavaljer – och som vi känna väl igen såsom grefve Louis du Cortès – nästan oupphörligt uppehöll sig i hennes närhet. Hon hade för öfrigt icke heller första gången, hon sammanträffade med denne man – slottet La ForselesForselles verklige arftagare – ägnat honom någon vidare uppmärksamhet, och lefde verkligen i behaglig okunnighet, om hvem denne man var. 
<sec/>
Fåfängt väntade hon denna kväll Hans Höghet. 
<sec/>
Hon hade helt visst icke gifvit sitt bifall att infinna sig till öfverste Dumouriez’ fest, om hon ej varit förvissad att där möta Ramodanofsky, hvilken hon ej sett till på snart en vecka. Och hon längtade verkligen att snart få höra denne begära hennes hjälp vid ett nytt försök att fiska upp den stora skatten, af hvilken hon – enligt hans eget löfte – ju skulle bli ensam ägare. 
<sec/>
Ett andra dylikt försök hade man gjort efter det första. 
<sec/>
Bianca och Ramodanofsky hade denna andra gång varit ensamma, och till variétésångerskans stora belåtenhet hade ’den förnäme ryssen’, som hon nu kallade honom, när han någon gång nämndes i Lisettes närvaro, ytterligare markerat de glödande känslor, af hvilka han var besjälad till henne. Visserligen menade Bianca, att glöden kunnat vara varmare och lifligare; men hon ursäktade tomheten på den grund, att hon i denne sin tillbedjare ej såg en varmblodig sydländing, utan en man från det land, som gjort sig kändt för knutpiskan och Sibirien och framför allt för det att han var omätligt rik. 
<sec/>
Man hade den andra gången liksom den första hört en svag metallklang stiga upp ur djupet invid ’skattestenen’, hvilket ytterligare styrkte Bianca i att historien om danskans dyrbara smycken ej var blott och bart en myt. 
<sec/>
Men liksom första gången inträffade det en malheur, när man skulle hala upp den nedsänkta draggen, sedan denna verkligen tycktes hafva huggit tag. 
<sec/>
Denna gång gick linan nämligen af, så att äfven den draggen blef kvar. 
<sec/>
Att så skulle gå visste Ramodanofsky af. Han hade afsett detta för att ej slumpen skulle bringa upp den af Holm nedsänkta grytan i stället för ’skattekistan’ och hade fördenskull kringskuret linan så, att denna vid en häftig knyck gick af, vid hvilken händelse äfven Bianca hjälpte till, såsom hon ju skulle göra det, enligt den hemlighetsfulla spådomen eller rättare mystiska andeförutsägelsen. 
<sec/>
»Nåväl», hade Ramodanofsky därvid yttrat; »alla goda ting äro ju tre. Och den tredje gången vi komma hit, då anar det mig, att vi ej skola ro i land, utan att mitt hjärtas utkorade skall äga den skatt, som en gång prytt en af mina förfäders huldgudinnor.» 
<sec/>
Dessa ord hade i viss mån försonat Bianca med det nya, högst förargliga missödet, och hon hade kostat på sig en från hennes läppar högst ovanlig försäkran, att det ej var annat än Ramodanofskys kärlek, hon längtade att få äga och bibehålla, väl inseende, att skatter endast äro en ofta nog vansklig lycka, såsom de visat sig vara det för den olyckliga danskan. 
<sec/>
Detta svar hade gifvit Ramodanofsky en osökt anledning att fråga henne, om han obetingadt kunde sätta lit till att vara den ende, hvilken ägde hennes hjärta. Och Bianca hade svarat, att hon var hans i lif och död och att intet annat än hans egen vilja kunde skilja dem åt. 
<sec/>
Under andra omständigheter än nu skulle den förmente fursten nog kunnat känna sig smickrad af att till den grad, som han här syntes hafva gjort det, kunnat binda en så flyktig natur som Bianca Devins. Men nu var han mer detektiv än älskare och lydde framför allt sin plikt, hvilken manade honom att låta denna komedi ej bli allt för naturlig. 
<sec/>
Han hade dessutom alla skäl att så snart som möjligt söka få slut på hela denna historia. 
<sec/>
Den unge Louis du Cortès trodde sig nämligen icke om att kunna anskaffa mer rörelsekapital än han nu hade fått. De omkostnader, som redan måst göras, hade varit stora nog, och hur man än upprepade gånger snokat i den lefnadsglada variétésångerskans gömmor, alltid medan man visste, att man ej behöfde frukta att helt oförmodadt se henne komma störande emellan, hade man fåfängt letat efter det riktiga testamentet. 
<sec/>
Dåliga underrättelser hade äfven inlupit från Provence. 
<sec/>
Duprès hade blifvit uppsagd af inspektoren Brown, som ej funnit honom nog lämplig i trädgårdsskötsel, då han ej lyckades använda den gamle trädgårdsmästaren i sina privata syften, som gingo ut på att plocka Armand du Cortès så mycket som möjligt, dels genom att lämna falska uppgifter om, hvad den stora trädgården och de härliga vingårdarna verkligen afkastade, dels emedan att den den gamle motsatte sig att på nytt låta den retande Marie Lanclode taga tjänst vid slottet. 
<sec/>
Att Duprès ej ville gå in på detta senare, hade sina stora skäl. Han ansåg sig nämligen ej kunna genom henne få veta mer af den inpiskade Brown än han redan fått veta. Brown arbetade hufvudsakligast i sina egna intressen såsom inspektor på La Forselle, och som dessa ej voro af laglydigaste slag, utan alldeles raka motsatsen, så skulle han minst af allt yppa sin verkliga ställning för en kvinna, som till den grad slagit an på honom som Marie Lanclode från Marseille, hvars tidigare mellanhafvanden med den franska rättvisan Brown icke hade en aning om. 
<sec/>
Vi böra äfven nämna, att den sluge Duprès hade fått en helt annan användning för Marie Lanclode sedan det kommit till hans kunskap att det inträffat fullständig brytning mellan denne Brown och M:me Andersson, hos hvilken äfventyrerska Marie installerat sig såsom kammarjungfru. 
<sec/>
Själf befann sig Duprès just samma dag, som Bianca första gången visade sig hos öfverste Dumouriez, i Stockholm för att vara midt i händelsernas centrum. 
<sec/>
Men nu uppträdde han ej som gammal trädgårdsmästare, utan som en helt elegant ung man, hvilken blandade sig bland de andra gästerna hos Dumouriez, hvars roll, som vi veta, spelades af Leroy och detta så mästerligt, att Bianca åtminstone än icke kunde se skillnaden mellan den verklige och den imiterade öfversten. 
<sec/>
Det är denne unge elegant, som vi nu komma att få åtskilligt att göra med – Duprès nämligen – under namn af chevalier Pousette, men äfven såsom ’mannen med svarta masken’. 
<sec/>
Hur detta senare namn kom i farten i Stockholm är en händelse, som förtjänar sitt eget kapitel. 
<chapter/>
<chaptername>DenRödaPortföljen</chaptername>

<chaptername>TIONDE KAPITLET.</chaptername>

<chaptername>Den röda portföljen.</chaptername>

<sec/>
Bianca hade kommit sent hem från festen hos öfverste Dumouriez, dit hon så att säga indirekt blifvit lockad för att Duprès-Pousette skulle komma i tillfälle att närmare studera denna hufvudperson i den viktiga affär, för hvilken han kunde anses vara utredningens hufvudman. 
<sec/>
Han hade sett nog för att finna åtskilliga sidor hos henne, hvilka i hans ögon stämde henne ganska gynnsamt. Han hade under ett kort samtal med henne om den frånvarande Ramodanofsky lagt märke till, att hon hufvudsakligast drefs af sin äregirighet att komma upp sig här i världen; men för nåendet af detta mål betjänade hon sig af medel, som voro långt ifrån nogräknade. Och då han presenterade sig som den förnäme ryssens vän, såg han hur Biancas i början mot honom visade stelhet eller kanske rättare kyliga artighet mer och mer fick vika för intresset af att genom den elegante Pousette – under hvars fint polerade yta äfven kunde dölja sig en prins af blodet – få veta några närmare detaljer om Ramodanofsky, vis-à-vis hvilken hon icke för Pousette gjorde sig stor möda att framhålla sin utvalda ställning under upprepadt beklagande, att hon ej, såsom hon innerligt hade hoppats, denna afton kunnat få sammanträffa med ryssen. 
<sec/>
Till följd af detta höll hon sig skadelös genom att längre fram på natten utse Ramodanofskys vän till sin specielle kavaljer, och det blef äfven Pousette, som fick det ansvarsfulla uppdraget att ledsaga henne hem fram på morgonsidan, hvarvid han vid det slutliga afskedet i Biancas salong bjöds att tömma Ramodanofskys skål i ett glas oförfalskad och iskyld champagne. 
<sec/>
Hade denne Pousette varit mer kurtisör än han var slug detekiv, skulle han helt visst gifvit den kanske för mycket reserverade Ramodanofsky anledning att bli jaloux. Men nu var han som sagdt detektiv till lif och själ och följde Bianca upp i hennes våning uteslutande för att ytterligare prisa Ramodanofskys förtjänster och för att lokalisera sig; hufvudsakligast det sistnämnda. 
<sec/>
Han hade en viktig anledning att göra detta för att ej gå fel nästa natt, när han ämnade utföra sin första stora kupp, till hvilken han fått uppränningen genom en ren slump, trots att han annars var en alldeles för praktiskt anlagd natur att låta sig ledas af tillfälligheter. 
<sec/>
Innan han lämnade sin befattning på La Forselle hörde han nämligen en dag ett brottstycke af ett samtal eller snarare en träta mellan inspektoren Brown och M:me Andersson, som helt oförmodadt anländt till slottet, helt visst endast för att kontrollera kontrollanten. 
<sec/>
Ut till trädgården, där Duprès var sysselsatt med ansandet af en blomsterrabatt, vette en hel rad fönster, och ett af dessa, alldeles öfver den arbetande Duprès hufvud, stod öppet. 
<sec/>
Plötsligt stördes den djupa tystnaden af talande röster. Han igenkände i dessa Browns och M:me Anderssons organ och han var ej sen att gömma sig tätt bakom en hög häck, som bildade väggen till en få steg från det öppna fönstret varande berså. 
<sec/>
Samtalet, som till en början var nog så svårt att uppfatta, blef efter hand lifligare och synnerligast gjorde sig M:me Anderssons gälla röst märkbar, när den lifligt uppretad trängde sig ut i det fria. Duprès spetsade öronen när han nu fick höra henne säga såsom svar på någon fråga, hvilken undgått hans uppmärksamhet: 
<sec/>
»Inte en sou af dessa pängar har jag fått. Ni gör därför klokast att icke taga er någon ton. Armand har mist förtroendet till er, och i sitt senaste bref från Köpenhamn skrifver han, att han ej tänker lägga fingrarna emellan, om ni icke bättrar er. Sålunda hade han väntat sig minst dubbla summan härifrån redan för två månader sedan. Och förra månaden fick han icke mer än att han nätt och jämt kunde draga sig fram ... Hvad menar ni? Tror ni icke det finns till lag och rätt?» 
<sec/>
Till detta långa anförande, som var mycket rakt på sak, svarades blott med ett rått skratt, som gjorde M:me Anderssons röst ännu gällare när hon fortsatte: 
<sec/>
»Ni skrattar! Men tror ni då icke, att ni är flyttbar?» 
<sec/>
»Knappast,» hörde Duprès Brown svara. 
<sec/>
»Vi få väl se,» fortsatte M:me Andersson ännu mer uppretad. »Inom fjorton dagar skall ni vara hän.» 
<sec/>
»Eller också den s. k. Armand du Cortès afslöjad som en bedragare,» sade Brown. 
<sec/>
»Försök med det,» återtog M:me Andersson. »Han har ju testamentetet och alla lagliga papper på denna egendom.» 
<sec/>
»Icke testamentet, min nådiga,» svarade Brown hånande. 
<sec/>
»Jag har själf sett det.» 
<sec/>
»Och jag har bref från honom, att samma papper, åtminstone testementet, förvaras af en viss dam, som han ger ut för att vara hans hustru.» 
<sec/>
»Lögn, min herre!» nästan skrek M:me Andersson, i det hon hördes slå handen i ett bord. »Armand skulle aldrig vara så oförsiktig, att han lämnade ifrån sig ett dylikt oersättligt papper.» 
<sec/>
»Men nu är det så i alla fall!» svarade Brown tydligt och sade vidare något mera, som Duprès dessvärre icke kunde uppfatta annat än som ett oredigt mummel, hvars innebörd möjligen var betydelsefullt nog. 
<sec/>
»Visa mig detta bref, och jag vill tro er», sade M:me Andersson efter en stund och nu tämligen lågmäldt äfven hon. Och till detta svarade Brown: 
<sec/>
»Faller sig verkligen litet svårt, ty sådana bref bränner jag af princip alltid upp.» 
<sec/>
»Tomma undanflykter, min herre. Ni har brefvet.» 
<sec/>
»Om så skulle vara,» svarade Brown skrattande, »är det minst för er, som jag vill visa detta.» 
<sec/>
»I så fall får ni ursäkta mig, att jag anser hela denna historia vara en infam lögn.» 
<sec/>
»Var så god. Jag sätter mig verkligen öfver, hvad ni tror eller icke tror. Jag bara talar om så mycket, som jag anser nödigt för att skydda mig själf. Resten kan ni få veta genom att undersöka en viss röd läderportfölj, som finns i Biancas Devins förvar. 
<sec/>
»Bianca Devin, variétésångerskan!» utropade M:me Anson sondersson med alla uttryck af lifligaste förvåning, samtidigt med att Duprès hörde henne stänga fönstret, hvarpå fortsättningen af de intressanta upplysningarna alldeles förstummades. 
<sec/>
Duprès hade fått veta så mycket, som han nu kunde få veta, och ehuru han var djupt förargad öfver, att ej få höra slutet på och resultatet af detta ordbyte, ansåg han sig dock hafva gjort en värdefull upptäckt. 
<sec/>
Samma dag telegraferade han till Leroy: 
<sec/>
»Visitera Bianca Devins gömmor. Viktiga papper i en röd skinnportfölj. Lägg beslag på denna.» 
<sec/>
Men vi veta, att det icke lyckats Leroy, ej heller Gunnar Holm eller Louis du Cortès att finna nämnda portfölj; och det blef nu Duprès, som själf ämnade göra ett försök att nå bättre resultat. 
<sec/>
Hvad som ej kunnat vinnas med list, skulle möjligen gå för sig med skräck, och det var just genom att riktigt skrämma upp henne, som han trodde sig om att få de eftersträfvansvärda dokumenten i sina händer. 
<sec/>
Och han hade sin plan fullt klar, när han kvällen efter festen hos ’öfversten’ smög sig upp i huset vid Biblioteksgatan och ringde på. 
<sec/>
Det var kammarsnärtan Lisette, som öppnade, och Duprès presenterade sig som en vän till Armand du Cortès och medförande ett viktigt bud från den senare. 
<sec/>
Klockan var öfver tolf på natten, och Lisette syntes tveksam om hennes matmoder vid denna tid skulle vilja taga emot, alldenstund hon redan gått till sängs, sedan hon sagt sig vara mycket trött och ej vilja bli störd af någon före klockan ett följande dag. I alla fall lofvade hon att höra efter, emedan Bianca knappt än kunde vara insomnad. Men detta löfte gaf hon naturligtvis icke förr än budbäraren gifvit henne en lämplig gratifikation för besväret. 
<sec/>
Lisette försvann in i våningen, lämnande budet att vänta i tamburen. 
<sec/>
Men Duprès hade redan med kammarsnärtans försvinnande nått hvad han önskade af henne. Och han brydde sig icke alls om, att invänta hennes återkomst med Biancas svar, hvilket, såsom sakerna stodo nu, kunde blifvit afvisande nog. 
<sec/>
Han kilade däremot ljudlöst efter henne in i salongen och i samma stund som Lisette öppnade dörren till Biancas sängkammare, i samma stund kröp Duprès – som gjort sig väl lokaliserad föregående afton – ned bakom en hög karmstol, hvilken stod i ett af det eleganta rummets hörn, och från denna observationspunkt kunde han mycket väl höra Bianca lämna Lisette svaret, att han finge komma igen dagen därpå efter ett samt att hon kunde hälsa honom, att det vore opassande, att som han gjort störa henne midt i natten, när hon ej hade någon som helst mottagning. 
<sec/>
Nå, detta kunde Duprès tänka hvad han ville om. Han kände till variétédivornas lefnadsvanor och visste, att man kunde med större säkerhet uppsöka dem kl. tolf på natten än tre på dagen, om man ville träffa dem vakna. Och att hon denna natt dragit sig undan i så pass ovanlig tid, kunde endast bero på, att hon kände sig uttröttad efter den näst förflutna nattens libationer, vid hvilka han själf kunnat konstatera såsom chevalier Pousette, att hon icke lämnat någon af de andra närvarande kvinnorna försprång i att lyfta och tömma bräddade pokaler. 
<sec/>
Lisette hade åter gått ut i tamburen, för att lämna budet Biancas onådiga och afvisande svar. Men han fick snart se huru hon återvände med stor brådska till matmoderns sängkammare; och i samma stund hon öppnade dörren till denna, drog Duprès på sig en svart halfmask samt fattade en i byxfickan liggande revolver. 
<sec/>
Hans första afsikt var att genast följa efter Lisette, rycka upp dörren och med vapnet i hand se till att kunna behärska situationen redan med sitt första uppträdande. 
<sec/>
Men hur det var åtrade han sig och föredrog att låta kammarjungfrun aflägsna sig på nytt, ja, till och med att hålla sig dold ännu ett par timmar, så att oron öfver budets underliga försvinnande alldeles hunnit lägga sig. 
<sec/>
Han hörde hur Lisette fick sig en skrapa, för att hon ej höll bättre reda på hvad som passerade i tamburen och för att hon ej omsorgsfullare tog reda på, hvilka hon släppte in. För öfrigt tycktes hon taga saken mycket flegmatiskt och afskedade slutligen Lisette med tillsägelse, att icke vidare låta något sådant komma sig till last. 
<sec/>
Det blef en ganska pinsam väntan för Duprès. 
<sec/>
Den första timmen förflöt dock tämligen drägligt, allt under det att han funderade på, hvilken utgång detta dristiga äfventyr kunde hafva och om det verkligen skulle lyckas honom att förskaffa sig de viktiga papper, som M:me Andersson och han själf fått veta – ehuru den sistnämnde, nämligen Duprès, utan hennes och Browns vetskap – vara i variétésångerskan Bianca Devins vård. 
<sec/>
Det var icke utan, att Duprès hyste samma mening om den saken som M:me Andersson. Ty nog vore det väl bra oförsiktigt af den ärkeskälmen Armand du Cortès att lämna från sig så pass viktiga dokument, som det här var fråga om. 
<sec/>
Men å andra sidan fanns det äfven sannolikhetsskäl, som talade för att Brown hade rätt! Skälmen kunde ju ha sina tungt vägande skäl att icke föra med sig de värdefulla papperen på sina nuvarande, nära nog nödtvungna resor, och hans tillgifvenhet för Bianca syntes ju vara så stor, att han rent af litade mer på henne än på sig själf. 
<sec/>
Och när Duprès hunnit till denna punkt i sin tankegång, blef det nära nog till visshet för honom, att Bianca verkligen innehade papperen i fråga. 
<sec/>
Klockan på kaminfrisen hade just slagit tre, när Duprès reste sig. 
<sec/>
Han var nu så stelbent af den nedhukade ställning han intagit, att han gång efter annan måste göra ’knäna böj’, innan han ansåg sig nog stadig att skrida till den afgörande kuppen, hvilken, om den misslyckades och han blef fast för polisen, kunde stå honom mycket dyrt, trots att han själf var polis och stadd i tjänsteärenden. 
<sec/>
Men med tanke på den gamla satsen, att lyckan står den djärfve bi, tog han nu några raska steg, lade handen på låset till Biancas sängkammardörr och öppnade med ena handen, under det han med den andra hotade med revolvern. 
<sec/>
»Hvem där?» hörde han en orolig röst ropa till ur det intensiva mörkret. 
<sec/>
»God vän!» svarade Duprès lugnt. 
<sec/>
»Hvem är det? Svara!» 
<sec/>
»Skrik inte så högt, madame,» svarade Duprès. »Jag är beväpnad, och minsta ljud, utan att ni blir tillfrågad, och ni har en revolverkula i kroppen.» 
<sec/>
Han hörde ett undertryckt rop af förskräckelse och på detta följde ljudet af en tändsticksask, som hölls i en säkert mycket darrande hand. 
<sec/>
Nästa minut hade Bianca tändt ett ljus och i det hon grep staken sprang hon upp i bara linnet, tydligen med afsikt att uppnå en dörr, som fanns midt emot den, i hvilken Duprès fattat posto, allt jämt med lyftadt vapen. 
<sec/>
Han fick henne emellertid att hastigt göra halt med sitt befallande rop: 
<sec/>
»Stanna, madame, eller ni är dödens!» 
<sec/>
Hon stannade och hon vände sig mot den hemske nattlige gästen samt tycktes bli som förstenad, när hennes blickar föllo på mannens maskerade drag. 
<sec/>
Ändtligen stammade hon knappt hörbart: 
<sec/>
»Hvad vill ni? Ser ni då ej, ättatt jag är en värnlös kvinna?» 
<sec/>
»Men ni har ingenting att frukta, endast att ni icke ger upp något rop och i öfrigt tillåter mig göra er några frågor, som jag äfven hoppas, att ni har godheten att besvara.» 
<sec/>
»Fråga, min herre,» svarade Bianca, i det hon kastade öfver sig en morgonrock. 
<sec/>
»Jag kommer från grefve Armand du Cortès.» 
<sec/>
»Hvarmed kan ni bevisa detta?» svarade Bianca med återvunnen fattning. 
<sec/>
»Ni skall helt visst tro mig, då jag säger att denne Armand är synonym med ingeniör Artur Maxkwell i Köpenhamn, eller rentier Victor S:t Juste, hvilka namn jag naturligtvis ej skulle kunna hafva reda på vara hans, om jag ej vore hans vän och äfven visste, att dessa hans andra namn äro er bekanta. Icke sant?» 
<sec/>
Bianca svarade med att böja hufvudet, redan vacklande i sin tro, att mannen med svarta masken kunde vara en simpel inbrottstjuf och rånare. 
<sec/>
»Jag har ett viktigt ärende från Armand,» fortsatte Duprès. »Han reser i morgon till Provence och önskar få med sig de papper, som ni har förvarade i den röda portföljen.» 
<sec/>
Bianca spratt till vid dessa ord och svarade beslutsamt: 
<sec/>
»När ni verkligen tycks vara så inne i hans hemlighet, vill jag föröka edert vetande med, att den portföljen lämnar jag icke ut åt någon annan än honom själf.» 
<sec/>
»Men han vågar sig icke hit af skäl, som ni nog känner lika bra som jag.» 
<sec/>
»I så fall skall jag tillsända honom portföljen per post,» sade Bianca. 
<sec/>
»Detta torde icke gå för sig, emedan han för närvarande ej vågar uppgifva någon adress och ej heller afhämta eller låta afhämta den från posten.» 
<sec/>
»Svepskäl,» svarade Bianca lakoniskt. 
<sec/>
»Kan så synas; men om inte dessa gillades, skulle jag framdraga andra och ...» 
<sec/>
»Hvilka då?» afbröt Bianca nyfiket. 
<sec/>
»Jo dessa, att Armand vet, att ni mot hans vilja och utan hans vetskap för en tid sedan ingått en ny förbindelse.» 
<sec/>
»Såå,» svarade Bianca en smula förläget. »Då vet han naturligtvis äfven med hvem?» 
<sec/>
Hon var tydligt nyfiken att få höra svaret, och Duprès dröjde ej med detta, när han sade: 
<sec/>
»Med en rysk furste, som här låter kalla sig Ramodanofsky.» 
<sec/>
»Nå, om detta nu skulle vara sant?» svarade Bianca ej utan ett visst tonfall af högdragenhet. 
<sec/>
»Han vet bestämdt, att detta är sant, och det farliga både för honom – Armand – och er madame är, att denne Ramodanofsky känner till hela historien om det förfalskade testamente, som nu är i eder ägo ... Ni kan lätt tänka er följderna, om polisen nu skulle skrida in.» 
<sec/>
»Polisen?... Hvad har jag med den att göra?» svarade Bianca hånande. »Mig skall man aldrig misstänka för delaktighet i denna affär.» 
<sec/>
»Jo, det är just hvad man skall, och därför är jag nu här,» svarade Duprès i det han kastade upp rocken och visade den franske detektiva polisens tjänstetecken samt fortsatte: 
<sec/>
»Minsta undflykt och jag låter häkta er ... Min kamrat, Frédérique Leroy, och en svensk detektiv, monsieur Gunnar Holm, stå i förstugan beredda att skrida in vid min signal.» 
<sec/>
Bianca blef som tillintetgjord. Och på så vis kom det sig, att hon, fascinerad af den svarta maskens ögon, gick fram till väggen och öppnade en liten lucka, som skickligt var dold i tapeten. 
<sec/>
Och ur en där bakom varande nisch framtog hon den röda portföljen med de falska dokumenten samt lämnade dem åt Duprès utan att säga ett ord. 
<sec/>
Ett par minuter senare befann sig Duprès på gatan på väg mot den lägenhet i staden, där Leroy, Gunnar Holm och Louis du Cortès väntade honom med otålighet. 
<chapter/>
<chaptername>VägenTillLyckan</chaptername>

<chaptername>ELFTE KAPITLET.</chaptername>

<chaptername>Vägen till lyckan?</chaptername>

<sec/>
Efter den djärfva kuppen att beröfva Bianca det åt henne anförtrodda testamentet jämte andra handlingar, som hörde till äganderätten af slottet La Forselle, trodde man sig godt kunna säga, att äfventyraren Armand du Cortès’ makt skulle vara bruten. 
<sec/>
Han ägde nu inga papper, som längre dokumenterade honom såsom La Forselles slottsherre och skulle efter detta ännu mindre våga uppehålla sig å denna rent af furstliga domän än han det senaste halfåret hade vågat göra detta. 
<sec/>
I Köpenhamn kände han sig icke heller säker, och som Bianca skrifvit till svar på hans bref och telegram, att Stockholm vore ännu osäkrare och att hennes inkomster ej tillät henne att lämna honom något understöd, så började det gå allt mer utför för den f. d. eleganten, och han såg den dag närma sig med förfärande hastighet, då han skulle stå alldeles utan både mat och husrum, om ej slumpen kom honom till hjälp på något alldeles särskildt sätt. 
<sec/>
Ännu hade han dock – såsom han trodde – trumfkort på hand, så länge han med sina papper kunde styrka, att han var rättslig innehafvare af slottet i Provence. Han visste nämligen icke, att samma natt, som han första gången fick ofrivilligt tillbringa natten under bar himmel, halfsofvande och frysande på en soffa vid Langelinje, samma natt var en skicklig och djärf detektiv framme och tillegnade sig dessa papper. 
<sec/>
Detta hade den ofrivilligt hemlöse icke reda på, när han följande dag beslöt sig för att trotsa polisens vaksamhet genom att i en hamnarbetares skepnad söka uppnå det svenska landet och sedan praktisera sig upp till Stockholm, där Bianca på ett eller annat sätt måste hjälpa honom, om hon ville det eller ej. Vidare skulle han där hämta sina papper och med dessa på fickan söka göra en slutkupp, som antingen skulle skaffa honom en förmögenhet eller ock göra alla hans lysande drömmar om intet. 
<sec/>
Att själf slå sig ned på slottet vågade han ej mer, sedan den inpiskade skälmen Brown fått upp ögonen och börjat misstänka, hvad det var för en herre, som han tjänade. Och det kom nu äfven för Armand, att Brown redan från första stund misstänkt detta, fast han då af egna intressen visligen förstått att tiga med den saken. Och nu misstänkte han icke endast detta, utan hade äfven åt M:me Andersson bestämdt påstått, att Armand du Cortès – den nämligen, som båda tjänade – var en bedragare, och att både hon och Brown därför gjorde klokast i att sko sig så mycket de kunde på denne falske Armands bekostnad, innan denne råkade fast och Louis du Cortès tillträdde slottet. M:me Andersson hade emellertid varit nog ädelmodig att upplysa den falske grefven om detta och rådde till att Brown med snaraste skulle afskedas. Hon skref, att så länge Armand innehade lagliga papper på äganderätten af slottet, kunde Brown med sitt gnat icke göra annat, än möjligtvis väcka ett visserligen obehagligt tvifvelsmål mot den nuvarande slottsherrns rättmätiga ställning, men som man finge sätta sig öfver, åtminstone tills det kunde visas, att en annan innehade ännu giltigare papper på slottet. 
<sec/>
Men kunde det finnas någon, som hade detta? 
<sec/>
Armand hade ofta gjort sig den frågan under stunder af oro öfver utgången af den dristiga, ja, man skulle kunna säga oförvägna plan, hvilken han fått i sitt hufvud en gång, då ödet förde honom samman med den man, hvilkens namn han redan tillägnat sig lika väl som gods, efter det att han dessförinnan beröfvat den verklige Armand du Cortès lifvet. 
<sec/>
Allt detta hör till en förhistoria, som längre fram blef rättvisan bekant. 
<sec/>
Men då detta icke hör samman med själfva utvecklingen af brottets eller rättare sagdt brottens uppdagande, kan det ej störa berättelsens gång, att vi här omnämna förloppet af de händelser, som gjorde den falske Armand du Cortès till den jagade brottsling, han redan var och än mer skulle blifva. 
<sec/>
I korthet var hans historia följande: 
<sec/>
Han föddes i arbetarekvarteren i pariserförstaden Belle Ville, och hans verkliga namn var Jean Bertrand, hvilket senare namn han efter utstånden strafftid i en uppfostringsanstalt för varnartiga pojkar och därpå följande internering i tukthuset Lilla Roquette utbytte mot Rousteau. 
<sec/>
Ännu hade han emellertid icke gjort sig saker till annat än smärre förseelser. Men brännmärkt, som han var och utan anhöriga, som kunde taga sig an honom, när han ännu helt ung till och med stod utan den hemska ’fridstad’, som fängelset dock ger samhällets urspårade individer, såg han ingen annan utväg än att fortgå på den en gång inslagna banan. Han gjorde snart ett mycket omtaladt rån i Bois du Boulogne, och denna affär kostade honom tre års deportation till Nya Caledonien. Här slet han ondt i alldeles ohygglig grad, och han var mera död än lefvande, när timmen för hans frigifvande var inne. Han lämnade galèrerna med ’det gula passet’ på fickan, detta fördömelsens papper, som gör, att alla samhällets dörrar, utom de, som föra till lastens nästen, stängas för en och hvar, som ej har att uppvisa annat pass, pass på hvitt papper. Alltså samma resultat, som följer den, hvilkens betyg har påskrift, att man saknar medborgerligt förtroende. 
<sec/>
Som landstrykare genomkorsade han Frankrike i alla möjliga riktningar och kom äfven ned till Marseille. Här dref honom den ytterligaste nöd att taga hyra på ett skepp, hvars besättning gjort myteri, emedan kaptenen visat en alldeles ovanlig omänsklighet mot sina underhafvande, af hvilka många nu dessutom – trots förut under resan utståndna lidanden – fingo sota med hårda straff för öfverträdelser mot sjölagarna. Af den gamla besättningen återstod endast en man för om masten, när f. d. galèrslafven fick hyra på detta skepp, som nu skulle afgå till Ostindien. Denne ende man, som kallades Armand helt rätt och slätt, syntes stå väl i vantarna hos både kapten och styrman. Han hade äfven – som Jean Rousteau snart erfor – ett alldeles märkvärdigt tåligt lynne, och han sade sig endast och allenast för sin kärlek till själfva sjömansyrket flacka kring på hafven, som han gjort det i flera år. 
<sec/>
Något läshufvud måtte han emellertid icke hafva haft – ty fast han varit till sjös i öfver tio år och besökt alla möjliga hamnar världen rundt, så hade det aldrig fallit honom in att ens försöka läsa till styrman. Utan han var och tycktes ämna förbli det, blott och bart »en man i skansen». 
<sec/>
Hans godlynthet kunde endast öfverträffas af hans kärlek till hafvet. Hur mycket man än retade honom, var han lugn och gladlynt, och detta gjorde, att själfve den omänsklige kaptenen ledsnat på att fara ut mot honom, som han gjorde det mot alla andra. Detta hade lätt kunnat reta Armands kamrater till kitslighet. Men alla dylika försök tillbakaslogos af dels det retade föremålets stoiska lugn, dels af den omständigheten, att man ej vågade drifva kitsligheterna för långt, emedan Armands kroppkrafter voro rent af fenomenala, hvarpå han ofta gaf storartade prof, utan att dock därmed visa minsta tecken till skrytsamhet. Den råa styrkan imponerar alltid på råa naturer, och till följd af detta var det nog, som den synnerligen brutale ’skepparen’ eller ’gubben’, som besättningen kallade skeppets kapten, fann stort behag i den unge Armand, sedan han insett det lönlösa i att reta honom, som han gjorde det med alla andra. 
<sec/>
En natt i Biscayaviken fick Armand tillfälle att göra kaptenen en tjänst, som gjorde denne till den raske matrosens vän, om det så varit för hela lifvet. Det hade blåst upp en svår storm, och skeppet dref med rasande fart mot den klippiga stranden, sedan en god del af riggen gått öfver bord och äfven ratten råkat i olag. Skepparen skulle just fram att själf taga hand om styrstången, som i hast sattes öfver roderhufvudet, då denna stång, en grof och tung pjäs, dref till honom vid en gliring, så att den träffade befälhafvaren, som medvetslös slungades mot relingen och helt visst antingen skulle råkat ut för att bli ihjälslagen mot denna eller ock kastad öfver bord. 
<sec/>
Armand såg den hotande faran. Som en blixt var han mellan relingen och den slungade kaptenen och fick i sista stund ett fast grepp om dennes ena ben och lyckades på detta sätt afvända den hotande dödsfaran. 
<sec/>
Styrmannen hade emellertid redan gått öfver bord. Och som kaptenen ännu var medvetslös saknade det ramponerade skeppet befäl. Alla på när Armand sprungo som rådvilla och väntade endast, att skeppet när som helst skulle rida upp på något skär och krossas. 
<sec/>
Men Armand hade ännu inte gifvit upp hoppet. Nästan ensam fick han upp några nödsegel, och med dessa, samt sedan Armand själf tagit plats vid och skötte den tunga rorkulten, lyckades man att åter pressa sig ut på mindre farligt vatten, och när orkanen mot morgonen lade sig, hade man fullständigt ’rum sjö’ samt var undan den värsta faran. 
<sec/>
Kaptenen hade nu återhämtat sig och sedan ytterligare segel och stänger kommit upp, satte man kurs på närmaste hamn, i hvilken ’skepparen’ lofvade, att Armand ej skulle bli utan belöning för sin raska och om stor sinnesnärvaro vittnande bragd. 
<sec/>
Han blef anmäld till erhållande af förtjänstmedalj för sjömän och han begåfvades äfven med en vacker gratifikation. Denna senare skänkte han emellertid till stadens sjömanshem. Men till medaljör utnämndes han ej förr än efter det, att det omätliga hafvet redan uppslukat den präktige unge mannens lik. 
<sec/>
Detta var icke fullt ett halft år efter händelsen i Biscayaviken. Man var då helt nära Calcutta, och förloppet såsom det senare kom i dagen, var följande: 
<sec/>
Bland den öfriga besättningen å här berörda skepp hade Jean Rousteau förstått att ställa sig in med ’starke Armand’ mer än detta lyckats för någon annan. Och under de långa nattvakterna hade de förtalt hvarandra åtskilligt om sina tidigare öden, likväl med den skillnad, att Jean Rousteau ljög så godt som hvart enda ord, medan Armand talade sanning och för öfrigt ej hade några usla handlingar att dölja. Det var under dessa samtal, som Armand berättade, huru hågen för sjömanslifvet hotade att göra honom arflös, men att med detta finge det gå hur det ville, ty hafvet tänkte han aldrig öfvergifva. 
<sec/>
Jean Rousteau spetsade öronen, när han kom längre in i de af Armand berättade detaljerna, och utan att visa sig allt för intresserad plockade han mer och mer ur Armand hvad hans förslagna hjärna ville veta. Han fick klart för sig hvad det var för ett arf, som den sjölifsälskande Armand vedervågade, och han tog äfven reda på en hel del viktiga biomständigheter, som kunde vara bra att känna till för utförandet af det nidingsdåd, hvilket från skansen af ett kringflackande skepp och från hundlifvet på galèrerna skulle kunna föra honom, så att säga, direkt upp på samhällets höjder. 
<sec/>
Det fanns bland annat en omständighet, som alldeles särskildt gynnade hans planer, och denna var, att mellan honom, f. d. galèrslafven, och Armand rådde en viss yttre likhet. Åldern var äfven i det närmaste densamma. 
<sec/>
Och så kom det sig en natt då Jean Rousteau och Armand åter hade gemensam »hundvakt» på »bryggan», att en lång, skarpslipad malajisk knif sänktes i den intet ondt anande Armands rygg. Men genomborradt hjärta och ena lungan alldeles söndersargad af knifvens sågliknande blad sjönk han liflös ned vid mördarens fötter. 
<sec/>
Det var kolsvart natt, och mordet hade skett så tyst, att ingen af den öfriga vakten märkt det minsta. Liket kastade mördaren öfver bord, sedan han undersökt den dödes kläder och i dessa funnit en vaxduksöfverdragen plånbok, som befanns innehålla dels en rätt vacker summa i franska och engelska sedlar, dels – och hvad som var ännu viktigare för mördaren – just de papper, som skulle styrka, att han var Armand du Cortès, den gamle grefvens på slottet La Forselle ende son. 
<sec/>
Det väckte en stor bestörtning när man följande morgon vid vaktombytet saknade den raske Armand. Ingen visste, hvart han tagit vägen, och det måste antagas, att han på ett eller annat sätt råkat gå öfver bord, ehuru natten varit lugn och hafvet i det närmaste stilla, endast krusadt af en lätt nattbris. Som dylika händelser dessutom ej äro så alldeles ovanliga, reflekterade man ej vidare däröfver utan hans kvarlåtenskap – sjömanskistan jämte däri inneliggande saker, bl. a. en del pängar – lämnades åt franska konsulatet på samma gång dödsfallet anmäldes, när man kom till Calcutta. Några betyg funnos ej i kistan, och att den döde hette du Cortès i tillnamn hade alldeles fallit ur skepparens minne, fast han visserligen hört detta. Men i sina journaler hade han, på Armands egen begäran – mönstrat in honom under annat tillnamn, då Armand ej ville bära sitt familjenamn så länge han seglade som simpel matros. 
<sec/>
Saken råkade slutligen i glömska. 
<sec/>
Återkomna till Marseille, afmönstrade Jean Rousteau i vanlig ordning, och sedan började den del af hans lifsroman, som hastigt förde honom till samhällets höjder. 
<sec/>
Han upphörde med sjömanslifvet, hvartill han för öfrigt ej var det minsta anpassad, och begaf sig, sedan han lagt sig till med helskägg och en kortsnaggig lösperuk, till trakten af slottet La Forselle, i hvars närhet han en tid uppehöll sig med divärse handelsmannageschäft, under hvilka sysselsättningar han blef i stånd att inhämta en hel del om det närbelägna slottets ägare och personal. Han fick sålunda veta, att den gamle grefven var en enstöring, som djupt sörjde förlusten af sin son, hvilken allmänt antogs vara död, då man ej på många år, eller allt sedan han lämnade fädernehemmet, låtit höra af sig. 
<sec/>
Vidare fick han veta att den gamle grefven var mycket sjuklig och att han hade svårt att få och i synnerhet behålla sina kammartjänare, dels emedan han var mycket knarrig, dels äfven – och detta var nog det viktigaste skälet – emedan den gamle mannen på senare åren blifvit alldeles ovanligt snål. 
<sec/>
En tredje sak fick mördaren äfven veta, och denna var, att en kusin till den försvunne sonen antogs blifva slottet La Forselles ägare sedan den gamle lagt näsan i vädret, och att alla, som sökte någon tjänst vid slottet, hade att vända sig till denne kusin – en fattig grefve Louis du Cortès, bosatt i Avignon – för att af denne antingen godkännas och antagas eller ock afvisas. 
<sec/>
När mördaren fått veta detta och ännu några andra detaljer, som särskildt rörde den gamles vanor, hade han sin plan ännu säkrare utstakad och försvann från orten. 
<sec/>
Han antog namnet Jean Lemaïtre och slog sig ned i Avignon samt började där omsorgsfullt studera grefve Louis du Cortès’ vanor. När han slutligen trodde sig om, att känna bästa sättet att tillvinna sig denne anspråkslöse och välvillige mans bevågenhet, presenterade han sig en dag såsom aspirant till den åter ledigvarande kammartjänarebefattningen hos den äldre grefve du Cortès, herre till La Forselle. 
<sec/>
Han ställde sig just så som han visste att den unge Louis du Cortès ansåg farbroderns idealkammartjänare böra vara. Och han fick platsen, som tillträddes en vecka senare. 
<sec/>
Med denna händelse hade den inpiskade skälmen alla trumfkort på hand. 
<sec/>
Genom ett inveckladt system af förställning och falsk fördragsamhet fick han så långt det var någon möjligt, den gamle enstöringens förtroende, och på lediga stunder försummade han ej att grundligt genomsnoka den gamles gömmor. Som skälmen hade anställning såsom kammartjänare, var det icke vidare svårt för honom att skaffa sig en hel del viktiga nycklar. 
<sec/>
Snart visste Jean Rousteau, hvad han ville veta, nämligen hur det förhöll sig med den gamles testamente. 
<sec/>
Han fann detta när han en natt letade i en gammal chiffonnier, där grefven äfven hade sin handkassa förvarad. Testamentet var så att säga in blanco. Allt var som sig borde, endast namnet på arfvingen fattades för att det betydande arfvet skulle tillfalla viss person. 
<sec/>
Och hvilket namn, som skulle utfylla den luckan hade Jean sedan god tid alldeles klart för sig. Inte skulle det bli Louis du Cortès och inte heller Jean Rousteau eller Baptiste Lemaïtre utan – Armand du Cortès! 
<sec/>
Så länge äfventyraren Jean Rousteau lefde, fanns äfven en representant för den döde, den mördade Armand. 
<sec/>
Med satanisk energi arbetade nu den förslagne skurken på att gamle grefvens lifstråd skulle brista så fort som möjligt. Och när den gamle ett år senare gaf upp andan, skulle en specialist i magsjukdomar kunnat konstatera, att den gamle dött af en systematisk svältkur. Och detta var Jean Rousteaus verk och andra mord. 
<sec/>
Med denna händelse inträffade denna familjetragedis tredje stadium. 
<sec/>
Två dagar innan grefven blifvit jordsatt i den gamla familjegriften, flyttade den »plikttrogne» kammartjänaren Baptiste Lemaïtre från slottet till följd af en plötsligt anländ underrättelse, att hans mor låg för döden, hvilket naturligtvis var en grof lögn. 
<sec/>
Och samma dag den den döde blifvit jordad samt just lagom att vara med, då den dödes testamente skulle uppläsas, infann sig till slottet en solbränd ung man med veritabelt sjömansskägg och i öfrigt sjömansmässiga fasoner samt bad att blifva insläppt till gamle grefven. 
<sec/>
När man underrättade den unge mannen om, att grefve du Cortès d. ä. samma dag samlats till de sina i hans förfäders grift, då störtade den unge sjömannen ned öfver ett bord och visade alla tecken till den gränslösaste sorg allt under det att han gång på gång ropade genom en ström af tårar: 
<sec/>
»Min far! Min outsägligt älskade far! Kan du förlåta, o, säg, att du vill förlåta din stackars förvillade son, din evigt och innerligt tillgifne Armand.» 
<sec/>
Alla de, som hörde detta och de voro ej få, ty ännu funnos många kvar af sorgeföljet, betraktade hvarandra med häpnad. Men mest häpen af alla blef nog den unge Louis du Cortès, som länge varit fullt förvissad om, att den till sjös farne kusinen vore död, när han ej på alla dessa mellanliggande år låtit höra af sig det minsta. 
<sec/>
Med undran betraktade han den liksom från döden uppståndne, som snart icke kunde finna andra uttryck för sin gränslösa sorg än tårar och klagorop. Och det kom för honom, att denne Armand – trots alla eller rättare sagdt många likheter med den bortfarande kusinen – ej vore den han gaf ut sig för att vara. 
<sec/>
Han ville emellertid icke störa dagens betydelse med att inför de församlade framkasta denna misstanke just samma dag, utan beslöt att affordra den misstänkte hans papper först efter det att testamentsöppnandet ägt rum. Och som detta skulle ske redan nästa dag kunde man ej säga att bedragaren – om det nu vore en sådan – skulle få mycket tidrum på sig, att på stället närmare sätta sig in i sin roll. 
<sec/>
Hvad som i all synnerhet förvånade Louis, var att den återkomne visade sig så absolut hemmastadd i slottets alla vinklar och vrår. Utan att – efter hvad Louis visste – hafva varit i detta slott sedan han lämnade detsamma vid aderton års ålder kunde han – den hemkomne nämligen – hitta öfver allt utan att behöfva fråga sig för det minsta. 
<sec/>
Detta var något, som kom Louis misstankar att vackla ganska betydligt, men alldeles blefvo de icke kullkastade. 
<sec/>
Han observerade den förmente kusinen på alla upptänkliga sätt men kunde icke komma på honom med en enda blunder. Skälmen var nog listig att akta sig för att prata bredvid munnen, men visade sig, när han sade något, hafva ovanligt godt minne för en del ungdomsepisoder – hvilka han naturligtvis uppsnappat af den verklige Armand du Cortés och bevarat i sin hågkomst för kommande behof. 
<sec/>
Nästa dag öppnades testamentet. 
<sec/>
Man var i det närmaste fullt öfvertygad om till hvilkens förmån detta viktiga papper skull vara ställdt. Och man endast beklagade den hemkomne sonen, att han så grymt skulle få sota för sin ungdomliga envishet att han blef gjord arflös. 
<sec/>
Den gamle grefven hade i lifstiden ofta låtit undfalla sig dylika hotelser, och han hade lika ofta låtit Louis – brorsonen – förstå, att slottet La Forselle en dag skulle bli dennes residens och egendom. 
<sec/>
Men hur grymt blef icke den unge Louis ljusa framtidsdrömmar gäckade, när familjens juridiska biträde brutit det grefliga sigillet – som kammartjänaren Lemaïtre själf påsatt kuvertet i sista stund sedan den gamle gifvit upp andan – hur stor blef icke Louis du Cortès’ häpnad, när all den aflidnes kvarlåtenskap, utan något som helst undantag – ens till förmån för slottets äldste och orkeslöse tjänare – tillföll den med arflöshet hotade sonen, som testator själf sörjt såsom död, tillföll Armand du Cortès! 
<sec/>
Den kvällen satte Louis du Cortès sin själ i pant på att den, som nu med största jämnmod tog sitt arf i besittning och med vederbörliga papper styrkte, att han verkligen var Armand du Cortès, att denne var en bedragare och att här fanns en gåta, som måste lösas om han – Louis – också därpå skulle offra hela sitt återstående lif. 
<chapter/>
<chaptername>EnÖfverkörd</chaptername>

<chaptername>TOLFTE KAPITLET</chaptername>

<chaptername>En öfverkörd.</chaptername>

<sec/>
Bianca har stigit tidigt upp efter äfventyret under natten, då mannen med svarta masken beröfvade henne Armands papper. 
<sec/>
Hon är nervös långt mer än hon varit det under senare tiden eller allt sedan sökandet efter skatten i Järlasjön tagit sin början. 
<sec/>
Hennes älskare, den förnäme ryssen, förefaller henne äfven vara en ’underlig kropp’. Hon har knappt kunnat tänka sig en man mer passiv i kärleksfrågor än denne Ramodanofsky, som allt sedan deras bekantskap knappt kostat på henne – eller sig själf – mer än på sin höjd ett par hastigt expedierade kyssar. 
<sec/>
Inom parentes sagdt kände äfven Frédérique Leroy, den franske detektiven, denna sin ofullkomlighet i den roll af älskare, som han åtagit sig för att genom Bianca komma den falske arftagarens hemlighet närmare in på lifvet. Han var – såsom hvarje skarpt tänkande manlig natur ägnar och anstår – föga anpassad för att kurtisera och spela förälskad. För honom var ’det vackra könet’ endast snarare ett oting, hvilket man i regeln hade att anskrifva upphofvet till all världens ondska, och som fransk jurist utgick han alltid från början med att fråga: »Où est la femme?», när han var satt att reda ut någon kriminell fråga. Kvinnan var alltnog i Leroys tankar roten och driffjädern till allt ondt, och finge man för hvarje fall tag i den rätta af dessa moder Evas ätteläggar, så hade man med all säkerhet ariadnetråden i sin hand och kunde hoppas på att tämligen säkert klara sig ut ur det ifrågavarande brottets irrgångar. 
<sec/>
Att detta icke alltid var så lätt och att det här liksom i alla andra fall fanns undantag, detta hade han funnit i denna affär om slottet La Forselles rättmätige arfvinge. 
<sec/>
Biancas hållning fann han synnerligen sväfvande. Och hur listigt han än lagt sina ord, hade han ej kommit den viktiga hufvudfrågan närmare än han var den nu, sedan han med en djärf kupp – och alls icke i egenskap af rysk furste – lyckats beröfva henne de viktiga papper, som hon åtagit sig att förvara. 
<sec/>
Mycket var vunnet med detta, men långt ifrån allt. 
<sec/>
Det återstod bland annat att få den fräcke äfventyraren fast. Men hur man än spanade efter honom, hade man sig nu icke bekant om Armand – såsom vi fortfarande kalla honom – uppehöll sig i Köpenhamn eller om han skuddat den danska hufvudstadens asfaltdamm af sina fötter. 
<sec/>
Duprès hade varit där och satt sig i förbindelse med danska detektiver. Han hade med ett par dylika genomsnokat alla de hotell, där man kunde tänka sig att Armand tagit in, och man hade äfven funnit hans falska namn, såväl ingeniör Artur Maxwell som rentier Victor S:t Juste och andra i ett par af dessa hotells resandeböcker. Men alla vidare vägledningar hade strandat på den förslagne skälmens skicklighet att kunna hålla sig undan. 
<sec/>
Nu återstod intet annat att göra, än att invänta hans ankomst till Stockholm. 
<sec/>
Man visste hvar kvinnan fanns, och man kunde därför vänta sig, att skälmen ej skulle dröja med att infinna sig. 
<sec/>
Hade man bara kunnat underrätta honom på ett eller annat sätt om den nya förbindelse, som hans älskarinna knutit, skulle det icke varit alldeles omöjligt att till och med kunna utsätta dagen för hans ankomst, om man icke i så fall föredragit att häkta honom där han fanns, i stället för att få honom att resa hit genom att uppväcka hans svartsjuka. 
<sec/>
Louis du Cortès, som tagit de af Leroy hämtade papperen från Bianca i betraktande, konstaterade, att testamentshandlingarna voro fullt äkta, då med dem till och med voro närslutna den kladd, efter hvilken de blifvit uppsatta af den franske jurist, som haft denna familjeangelägenhet om händer. Louis kände den gamle grefvens handstil mycket väl och hade dessutom bref från denne, hvilka jämförelsevis kunde stödja denna Louis’ mening. 
<sec/>
Men beträffande själfva namnet på arftagaren, hvilket blifvit ifyldt långt senare – såsom framgick af den olika färgen och blekningen af bläcksorterna – kunde man konstatera, att det fanns skiljaktighet i stilsorterna, men att efterapningen under alla omständigheter vore gjord med mästarehand. Utan att få förfalskaren att erkänna, att han skrifvit detta namn, skulle man dock knappt ha utsikt att få honom fälld. Och därtill kom, att det vore alldeles oförklarligt, hur och när denna förfalskning ägt rum. Ty dessa papper lågo, när de funnos – såsom Louis du Cortès kunde berätta – just på den plats och i det schatull, där den gamle grefven sagt, att de efter hans frånfälle voro att finna. 
<sec/>
Det blef, märkvärdigt nog – Gunnar Holm, som gaf ett uppslag på lösningen af denna fråga. Sedan han satt sig in i alla detaljer, som kunde erhållas, utropade han en afton, när man som vanligt diskuterade saken i den vid Stora Nygatan varande lägenhet, där man hade sitt högkvarter: 
<sec/>
»Vi måste skaffa oss klarhet i hvem kammartjänaren Jean Lemaïtre kan vara, ty det är otvifvelaktigt, att ingen annan än denne har kunnat komma åt den gamle grefvens papper.» 
<sec/>
»Ni har alldeles rätt», svarade Leroy öfverraskad. »Där ha vi i sanning mannen!» 
<sec/>
»Och så mycket troligare, som han afflyttade så hastigt, innan grefvens lik ens blifvit bisatt», inföll Charles Bois, han, som äfven var mästare i att kunna maskera sig till och med som kvinna. 
<sec/>
»Men», invände Louis du Cortès, som alltid gärna ville ha ett ord med i laget ... »Skulle det inte vara nog att förklara denne verkligen uppoffrande kammartjänares försvinnande med att han nödgades flytta så hastigt på grund af underrättelsen om, att hans mor låg för döden?» 
<sec/>
»Inte alls», svarade Leroy, förargad öfver infallet ... »Det är ju alldeles tydligt, att den historien var falsk.» 
<sec/>
»Men jag såg karlens bref från modern,» invände Louis envist. 
<sec/>
»Ni har ju äfven sett testamentet», fick han till svar af Leroy. »Det ena kan vara lika falskt som det andra, eller rättare är lika falskt ... En annan sak: Minns herr grefven, hvar denna döende moder bodde?» 
<sec/>
»Nej, sannerligen jag kan erinra mig detta», svarade du Cortès eftersinnande. 
<sec/>
»Ja, det var dumt. Ty detta skulle möjligen hjälpt oss på trafven; jag menar nu inte med afseende på käringen, ty hon är nog en myth i detta fall; utan beträffande den ort, från hvilken brefvet var afsändt, afstämplingsorten, nämligen ... På så vis kunde man möjligen kunnat få reda på, hvarifrån den där beskedlige kammartjänaren kommit eller hvar han hade sina medhjälpare.» 
<sec/>
»Saken föreföll mig vara en bagatell på det hela taget», svarade Louis du Cortès sorglöst. 
<sec/>
»Kan så tyckas för oinvigde», gaf Leroy till svar. »Men vi detektiver hafva utaf erfarenheten lärt oss, att det just är bagatellerna man får bygga mest på. Sådana där småsaker ge oftast det finaste uppslaget.» 
<sec/>
Slutet på aftonens diskussion blef, att man beslöt underrätta Duprès om saken och att denne möjligen skulle kunna styra om, att man finge tag i denne Charles Lemaïtre eller spår efter denne. Och vidare skulle den i Paris bosatta M:me Andersson observeras både beträffande sig själf och dem, med hvilka hon umgicks. John Brown, som ej låtit höra af sig på en tid, borde äfven ställas under poliskontroll. Senast hade man spårat honom i London. 
<sec/>
Återvända vi nu till Bianca, så finna vi henne dagen efter ’svarta maskens’ besök högeligen nervös. 
<sec/>
Naturligtvis blef Lisette inkallad och fick stånda ansvar för sitt usla sätt att bevaka tamburdörrarnas stängning och för att hon släppte in folk och sprang ifrån utan att se till om dessa främlingar verkligen lämnat våningen eller ej. 
<sec/>
Denna natts händelse hade rågat Lisettes syndaregister. 
<sec/>
Hon fick tillsägelse att se sig om efter annan befattning, och alla hennes böner och tårar att få stanna kvar, tjänade endast till att ännu mer uppreta Bianca, som hyste en berättigad fruktan för allt hvad uppmärksamhet från den franska polisen hette. 
<sec/>
Att den nattlige fridstöraren och revolvermannen verkligen var fransk polisman, därpå tviflade Bianca icke ett ögonblick sedan hon sett hans tjänstemärke och i öfrigt närmare reflekterat öfver hans uppträdande. Hon erinrade sig då äfven, att den franska, som mannen med svarta masken talat, var så oförfalskad parisdialekt, som man gärna kunde få höra, en omständighet, hvilken i högsta grad stärkte hennes onda aningar om, att polisen vore Armand i hälarna, och att historien om härskareskapet på slottet La Forselle skulle få ett obehagligt slut. 
<sec/>
När hon kom ut i salongen, var det första hennes blickar föllo på ett litet visitkort, som råkat falla ned invid den fåtölj, bakom hvilken Duprès hållit sig gömd, innan han beslutsamt trädde in i Biancas sängkammare. 
<sec/>
Hon tog upp detta visitkort och läste: 
<sec/>
»Pousette», mumlade hon ... »Pousette? Ah, detektiven. Det är ju precis samma kort, som det, hvilket Lisette lämnade mig i natt. Han heter således Pousette och kallar sig chevalier ... Nå, det kan ju äfven hända, att han är chevalier, fast inte har han då visat sig vidare ridderlig mot mig ... Emellertid måste jag åter träffa honom för att närmare förklara min ställning i den här affären. Kanske skall jag kunna beveka honom till misskundsamhet mot mig, som ju på det hela taget är ganska oskyldig i den här affären. Och jag skall för honom berätta, allt hvad jag vet om Armand, så att åtminstone jag går fri.» 
<sec/>
Och hon ringde åter på Lisette samt befallde denna att säga till om en hyrvagn. 
<sec/>
Hennes afsikt var att själf söka få reda på denne chevalier Pousette, genom att till en början söka uppspana honom på så många af Stockholms hotell, som hon kunde få reda på genom adress- och telefonkalendrar. 
<sec/>
En half timme senare var hon äfven ute på denna rätt vidtomfattande forskning. 
<sec/>
Hon hade redan hunnit med en god del af detta program – naturligtvis utan önskadt resultat – när hon alldeles uppgifven af trötthet beslöt sig för att uppskjuta fortsättningen af detta letande till följande dag. 
<sec/>
Och hon gaf kusken order om att köra hem till hennes bostad, där hon sedan ville i ro pricka för alla de andra hotell, som möjligen kunde lämna henne någon vägledning. 
<sec/>
Det var för öfrigt redan mot middagen, och hon måste dels tänka på att få något i sig, dels bereda sig för aftonens uppträdande på variétén. 
<sec/>
Och hästen sträckte ut allt hvad han orkade. 
<sec/>
Men plötsligt stannade vagnen med en häftig knyck. 
<sec/>
Bianca blef förskräckt af att höra ett nödrop och öppnade själf dörren för att se, hvad som stod på. 
<sec/>
Och knappt hade hon gjort detta, förrän hon utbrast lika häpen som uppskakad: 
<sec/>
»Armand!»... 
<sec/>
»Armand!» utropade Bianca förfärad ännu en gång. (Se illustr. sid. 144) och hennes blickar stannade på en trashank, hvilken med en poliskonstapels hjälp släpade sig fram under vagnshjulen, tydligen alldeles nyss öfverkörd af den raskt springande hästen. 
<sec/>
Och nu inträffade något, som till och med gjorde poliskonstapeln förvånad, det nämligen, att sedan han bytt några ord med såväl den öfverkörde som med den åkande damen utan att af någon kunna göra sig förstådd, såg han hur den eleganta damen tog upp ’busen’ till sig i vagnen, hvilken därpå rullade i väg med rask fart. 
<chapter/>
<chaptername>EnFatalSituation</chaptername>

<chaptername>TRETTONDE KAPITLET.</chaptername>

<chaptername>En fatal situation.</chaptername>

<sec/>
Den förvånade poliskonstapeln, som ej kunde franska, fick naturligtvis icke någon lösning på den gåtan, hur en så elegant dam som den åkande kunde komma på den tanken att taga upp den öfverkörde slusken i sin vagn. 
<sec/>
Var det blott och bart en människovänlig handling, tänkte han, då kunde stockholmskorna hafva mycket att lära af denna dam. Men å andra sidan hade han lagt märke till, att hennes första ord, när hon fick ögonen på slusken, var Armand. Och som han begrep, att detta var ett namn och såg att slusken lystrade till detsamma, blef gåtan om möjligt ännu dunklare; ty här sammanträffade tre egendomliga omständigheter, nämligen dels att damen kunde känna denne buse, dels att ödet fogat så, att han just skulle råka ut för hennes häst, hvilkens kusk borde fått plikta för fortkörning, dels slutligen att båda syntes vara – både damen och busen – af samma utländska härkomst, talande ett språk, som hvarken var engelska eller tyska, hvilka idiom konstapeln hade en smula hum om. 
<sec/>
Trots allt detta var det hela dock ingenting af vikt att rapportera. Men han kunde icke underlåta att tala om händelsen för sina kamrater, och på så vis dröjde det icke länge förrän äfven detektiverna, och bland dem Gunnar Holm, blifvit invigda i hvad som händt. 
<sec/>
Gunnar Holm begrep schäsen, som man brukar säga. Och han drog genast den logiska slutsatsen, att man nu hade den efterspanade testamentsförfalskaren i staden, och att det icke borde dröja länge, förrän denne skulle sitta inom lås och bom. 
<sec/>
I första glädjen öfver denna upptäckt, tänkte han genast skynda att meddela Leroy, hvad han kommit under fund med. 
<sec/>
Men vid närmare eftersinnande ändrade han planen så till vida, att han först ville på egen hand studera subjektet i fråga, viss om, att där Bianca fanns, där kunde denne Armand ej vara långt borta. 
<sec/>
Man får förlåta Gunnar Holm denna lilla själfviskhet att vilja pröfva sina krafter på egen hand. Detektiverna äro, trots allt, icke mer än människor. Och detta kan i någon mån ursäkta, att en viktig tid förhalades, hvilken rätt använd skulle besparat alla de i denna sak intresserade spårhundarna en hel del onödiga steg. 
<sec/>
När Armand emellertid kommit upp i vagnen till Bianca – för öfrigt alldeles oskadd – utspann sig följande samtal, som visar, att Biancas hjälpsamhet och humanitet äfven mot en gammal beundrare, var af mycket primitiv att ej säga egoistisk natur. 
<sec/>
Knappt hade vagnsdörren slagits igen af Armand, förrän denne utbrast: 
<sec/>
»Nå, ändtligen har jag då åter funnit dig, du älskade.» 
<sec/>
»Jag skall undanbe mig alla scener», svarade Bianca. »Hvad menar du egentligen med det här?» 
<sec/>
»Hvad menar du själf?» svarade Armand, i det han genast ändrade tonfall. »Är det på detta sätt, som du hälsar mig välkommen?» 
<sec/>
»Du får ursäkta, att jag i närvarande stund ej är sinnad att svara på den saken», sade Bianca otåligt. »Och hvad är väl detta för spektakel att kasta sig fram för min vagn?» 
<sec/>
»Ögonblickets ingifvelse, ingenting annat.» 
<sec/>
»Du tycker således icke, att du redan gjort nog med galenskaper?» 
<sec/>
»Hvad jag gjort af sådana, har det hufvudsakligast varit du, som drifvit mig därtill», svarade Armand hetsigt och med ett flammande ögonkast, inför hvilket Bianca dock kände sig fullkomligt oberörd, när hon gaf till svar: 
<sec/>
»Hvad som varit, har farit.» 
<sec/>
»Hvad menar du?» 
<sec/>
Frågan kom med ett tonfall af ångest, och han reste sig med en häftighet, som kom honom att köra hufvudet mot kupétaket. 
<sec/>
»Sätt dig och var lugn», svarade Bianca kallt ... »Har du icke fått mina bref?» 
<sec/>
»Jo, tre», svarade Armand med försök att behärska sig. 
<sec/>
»Nå, då vet du ju, hur sakerna stå, inte sant?» 
<sec/>
»Sakerna? Hvad menar du; tala tydligt.» 
<sec/>
»Jo, först och främst, att du inte gärna kan uppehålla dig i en farligare stad än Stockholm, där franska detektiver redan spana efter dig ...» 
<sec/>
»Såå ... Nå gärna för mig ... Man skall få ett intensivt göra, det vill jag lofva.» 
<sec/>
»Lita icke så alldeles på din förmåga att kunna maskera dig», svarade Bianca; »fast nog medger jag, att du i dag verkligen öfverträffar dig själf.» 
<sec/>
»Tack för komplimangen. Dess värre är dock förtjänsten i detta fall mera beroende af tvång än af uppfinningsförmåga.» 
<sec/>
»Förstår inte?... Tvång?» 
<sec/>
»Ja, hvad skall man väl göra, när man som jag sedan en vecka, om inte mer, varit alldeles pank?» 
<sec/>
BianasBiancas blick mulnade allt mer, under det att Armand fortsatte: 
<sec/>
»Ja, af tvång ser jag ut så här. Och sedan i förrgår har jag icke fått i mig en matbit. Tjufrest har jag gjort öfver Öresund, sedan jag tillbrakt natten under bar himmel å en bänk vid Langelinje. Tjufrest har jag äfven hit upp till Stockholm och detta till och med å ett extratåg, nämligen själfva trafikchefens ... Du ser och hör hvad jag måst utsätta mig för; och detta endast af den omständigheten, att du ej kunde skicka mig den tusenlapp, som jag ovillkorligen behöfde för att sätta mig i förbindelse med Brown.» 
<sec/>
»Brown, inspektorn? Har du blifvit alldeles galen?» utropade Bianca häpen. 
<sec/>
»Inte fattas det mycket; men det är nu så, att nöden har ingen lag.» 
<sec/>
»Och du tror, att han kan hjälpa dig, eller rättare, att han vill göra detta, efter det uppträde, som varit mellan honom och M:me Andersson, hvarom hon ju tillskrifvit oss båda ... tror du verkligen det minsta på en sådan sak?» 
<sec/>
»Jag tänker icke tigga honom om något», svarade Armand resigneradt. »Jag har endast att göra honom ett förslag.» 
<sec/>
»Och detta skulle vara? Det vill säga, jag frågar verkligen mer af nyfikenhet än af intresse; hvad skulle han väl kunna gifva dig för råd?» 
<sec/>
»Jag tänker sälja slottet», svarade Armand lungt. 
<sec/>
»Sälja! Du min store skyddspatron, hvad har väl farit i ditt hufvud? La Forselle är ju ett fideikommiss.» 
<sec/>
»Visst inte», svarade Armand. 
<sec/>
Bianca kände sig som på nålar. 
<sec/>
Detta inlägg af Armand, denna lösning på den efter polisens uppträdande mycket kvistiga frågan, satte hennes redan starkt spända nerver på det svåraste prof. 
<sec/>
Hon hade ju icke längre de åt henne anförtrodda papperen i sitt våld. Hon hade låtit afhända sig dem och hon stod alldeles rådlös inför det alternativet, att han nu var kommen för att afhämta dessa papper. 
<sec/>
Hon behöfde icke heller vänta länge innan hon fick bekräftelse på denna sak, när han fortsatte: 
<sec/>
»Brown är i London; men jag vet icke alldeles bestämdt hans adress. Antagligen bor han i närheten af London Bridge, där han brukar hålla till ... Piccadillytrakten är honom kär sedan den tiden, då han höll spelhus därstädes, fast det då gick illa för honom, efter hvad M:me Andersson meddelat mig ... Nåväl ... När han får höra, att det är fråga om att göra en glänsande affär, på hvilken han godt kan göra en vinst af minst en half million francs, då skall han inte sätta sig på sina höga hästar, utan snarare spänna hela sin energi för att få slottet såldt ... Jag beräknar, att själf göra mig minst en och en half million francs. Och på räntorna af den summan tror jag, att du och jag skola kunna lefva ganska flott, synnerligast som jag ej tänker lägga mig på latsidan, utan – bara jag får medel att röra mig med – börja några vinstgifvande affärer, som inom kort skola göra oss minst dubbelt så rika ...» 
<sec/>
Han tystnade en stund och försjönk i tankar. 
<sec/>
Bianca vågade icke afbryta honom, rädd att framkalla den fruktade frågan efter de fatala värdehandlingarna. 
<sec/>
Samtidigt kunde hon icke underlåta att inse, huru denna vändning af saken vore långt klokare än den att hålla sig kvar på slottet såsom slottsherre och slottsfru, om hon nu – efter sammanträffandet med Ramodanofsky – icke alldeles slagit denna tanke ur hågen. 
<sec/>
Nu, när hon hörde Armands idé började hon hastigt reflektera öfver att hennes förhållande till den förnäme ryssen icke syntes utveckla sig på det sätt, som hon ifrigast eftersträfvade – allt beroende på de svårigheter, som mött vid de många försöken att fiska upp skatten ur Järlasjön – nu blef intresset för Armands idé så mycket större, som omöjligheten att realisera denna reste sig som en oöfverstiglig mur, alldenstund de nödiga handlingarna saknades. 
<sec/>
Och hon förbannade sin flathet att låta den dristige revolvermannen, han med svarta masken, till den grad komma henne att förlora fattningen, att hon icke energiskt nekat till att innehafva just den röda portfölj, som Armand nu var kommen att hämta. 
<sec/>
»Som du ser», började Armand på nytt, i det han nu tycktes verkligt besjälad af sin idé ... »Som du ser, har jag icke tänkt ställa det så illa för oss, som du kanske först har trott ... Jag älskar dig!... Och denna min kärlek bjuder mig, att icke onödigtvis utsätta oss båda för faror, som kunna bli oss öfvermäktiga.» 
<sec/>
»Oss?» inpassade Bianca. »Jag har väl ingenting att frukta af dina lagöfverträdelser? Eller menar du kanske, att man äfven skulle antasta mig? Och för hvad?» 
<sec/>
Frågorna kommo hetsigt. Men hade Armand varit tankeläsare eller endast vanlig fysionomist skulle han kunnat iakttaga, att denna hetsighet var spelad, hvilket äfven var förhållandet, alldenstund hon med detta tänkte sig en möjlighet att kunna afleda hans förfrågan om den röda portföljen så pass länge, att vagnen hann fram till hennes port, då kanske ett nytt tillfälle kunde yppas för henne att komma undan. 
<sec/>
Denna tankegång fortsatte hon äfven, när hon sade, utan att invänta svar på de frågor, hon redan framställt: 
<sec/>
»Jag skall för resten säga dig, att jag är trött på det här äfventyret. Du har kastat dig i faror och affärer, som icke angå mig det minsta och du lofvar guld och gröna skogar utan att ha något att ge ... Ja, du hör, att jag är uppriktig ... Detta är nu en gång min natur, och jag tycker det är bättre så, än att hyckla och spela komedi med hvarandra ... Du får tänka, hvad du vill.» 
<sec/>
»Det var många ord med litet i,» svarade Armand ej utan bitterhet i tonfallet ... »Hur som helst vill jag dock icke missunna dig att hålla en svada efter du kommit in på den bogen; men först och främst är tillfället illa valdt och för det andra har jag inte sprungit i kapp den här vagnen och utsatt mig för att bli öfverkörd bara för att få höra en mängd förebråelser ... Kort och godt; jag har riskerat allt detta, emedan jag ...» 
<sec/>
I samma ögonblick stannade vagnen och Bianca skyndade sig att försöka öppna dörren för att så hastigt som möjligt kunna undgå att få höra fortsättningen af en mening, hvars innebörd hon mycket väl fattade. 
<sec/>
Men Armand fattade henne i armen sägande: 
<sec/>
»Tänker du försvinna utan att höra mig till punkt?» 
<sec/>
»Släpp mig, Armand! Kusken öppnar, och det blir skandal, om han ser en sådan figur som du hålla min arm.» 
<sec/>
»Du måste höra mig!» 
<sec/>
Hon vände sig häftigt mot honom och tryckte något i hans hand samt svarade just som dörren rycktes upp: 
<sec/>
»Tänk inte vidare på mig. Allt är slut oss emellan.» 
<chapter/>
<chaptername>JaktenBörjas</chaptername>

<chaptername>FJORTONDE KAPITLET.</chaptername>

<chaptername>Jakten börjar.</chaptername>

<sec/>
Bianca hade sprungit in i porten. 
<sec/>
Armand stod ännu kvar vid täckvagnen, betraktande en större sedel, som den bortilande hade lagt i hans hand. 
<sec/>
Kusken stod jämte honom och mönstrade slusken från hufvud till fötter, undrande öfver det intermezzo, hvartill han nyss blifvit ett ofrivilligt vittne. 
<sec/>
Redan att den eleganta damen tagit upp denna dekisfigur i hans eller rättare hyrverksägarens ekipage, tycktes kusken vara besynnerligt, och att hon sedan begåfvat honom med en så stor sedel – en femhundralapp – vittnade om att hon alls icke hade en aning om, hvad dylika individer kunna få nöja sig med för sådana missöden, som att drumla kull framför en vagn, hvilken – därpå skulle kusken kunnat gå ed – ej varit i starkare fart än som är tillåtet på Stockholms gator. 
<sec/>
»Nå, tänker han masa sig i väg nu?» hördes kusken utbrista, när Armand ej lämnade plats, så att kupédörren kunde stängas ... »Eller kanske han icke fått nog, döfnicke?» 
<sec/>
Några ord, som kusken icke begrep, blef svaret, hvarpå trashanken följde efter in i samma port vid Biblioteksgatan, där Bianca försvunnit. 
<sec/>
Men uppkommen hade Bianca ej försinkat tiden. 
<sec/>
Lisette fick order att underrätta hvem det än vore, som kom, att hon, madame, ej vore hemma, och hon fick uttrycklig tillsägelse, att framför allt ej insläppa obehöriga individer af sådant utseende, som kunde tyda på, att man kom för att lägga an på madames kända hjälpsamhet. 
<sec/>
Nu var Bianca verkligen en hjälpsam natur; men Lisette var för skarpsynt, att icke i dessa hennes ord läsa en undermening, den nämligen, att det fanns ugglor i mossen ... Hon hade kommit till denna slutsats efter förut berörda äfventyr, på hvilket hon så när mist sin plats. Och hon var tillräckligt nyfiken, att ej vilja läsa genom kuvertet, som man säger. 
<sec/>
När därför en trashank – Armand – kort efter det att Lisette mottagit sina förhållningsorder, ringde på, och frågade efter M:me Devin, frågade på renaste franska, anade Lisette, att hon hade för sig en maskerad individ, och hon synade honom med nästan oförskämd uppmärksamhet, innan hon svarade: 
<sec/>
»Madame tar icke emot.» 
<sec/>
»Men jag måste ovillkorligen tala med henne», svarade Armand påträngande. 
<sec/>
»Går inte för sig, har jag sagt ... Är det fråga om en allmosa?» 
<sec/>
»Detta är en sak, som inte angår er, mamselle Näspärla. Släpp in mig ... Jag är grefve du Cortès.» 
<sec/>
»Jaså, ni är af den ullen», svarade Lisette, utan att förlora fattningen ... Tycker ni själf, att ni ser ut som en grefve?» 
<sec/>
»Man skall icke skåda hunden efter håren; alltnog, anmäl grefve Armand du Cortès.» 
<sec/>
I stället för svar slog Lisette igen dörren midt för Armands näsa, kände noga efter, att patentlåset tagit samt gick så in i sin kammare, från hvilken fönstret ledde ut i förstugan, och iakttog därifrån bakom jalousien, hvad tiggaren eller grefven skulle taga sig till. 
<sec/>
Han hade redan försvunnit. 
<sec/>
Men nu stod en annan figur där ute, och denne var just den lille fine, alltid högst artige diplomaten, sprätten från topp till tå, han, som kurtiserade en kammarsnärta med samma abandon som en hofdam och som framför allt aldrig glömde att ge generösa drickspengar åt de förra, charmanta blombuketter åt de senare. 
<sec/>
Men att det icke var originalet till den typ, som framställdes och som Lisette nu såg, långt ifrån första gången, detta visste hon ej. 
<sec/>
Hon skulle nog varit så lagom rask att öppna, om hon vetat eller kunnat ana, att denne distinguerade sprätt äfven kunde uppträda som – kokerska! Ja, hon skulle kört honom på dörren fortare än nyss tiggaren-grefven, om hon fått se denne lille näpne sprätt stiga fram som en munvig hjälpkäring, frågande om inte det fanns någon skurning eller hvad som helst annat dylikt att förtjäna något på där i huset. 
<sec/>
Med få ord, mannen var detektiven Bois. 
<sec/>
Han hade genast efter Holms upptäckt blifvit af denne ombedd att särskildt observera Biancas port, och på samma gång hade han fått en viktig order af Leroy, hvilken denna dag fattat en ny, afgörande plan. 
<sec/>
Och han ringde på, sedan han i trappan mött just den, hvilken man nu med all makt efterspanade, utan att dock någon mer än Gunnar Holm hade reda på, hur nära den mannen egentligen var att fastna i de af rättvisans tjänare utlagda näten. 
<sec/>
Lisette öppnade. Och hon hade samma svar på diplomatens fråga som nyss på Armands begäran att få tala några ord med husets härskarinna. 
<sec/>
Men Bois var icke den, som släppte taget så lätt. Han lät Lisette reservera sig hur mycket hon ville och steg obesväradt in i salongen, där han slog sig ned med ett afgörande: 
<sec/>
»Hälsa madame, att jag väntar här ute, tills hon får tid att lyssna till mitt högst viktiga ärende.» 
<sec/>
Och med detta besked måste Lisette låta sig nöja, äfven om hon genom detta riskerade att på nytt utsätta sig för Biancas sedan några dagar högst onådiga lynne. 
<sec/>
Bois-diplomaten-detektiven fick vänta en god halftimme innan Bianca behagade visa sig. 
<sec/>
Hon såg mycket onådig ut och besvarade endast stelt den belefvade elegantens hälsning. 
<sec/>
Utan att taga plats frågade hon: 
<sec/>
»Det skulle vara högst intressant att veta, hvad som tvingar er, monsieur vicomte, att trotsa min uttryckliga anhållan om att få vara i fred ... Jag har denna dag högst viktiga saker att uträtta och jag ber er därför att fatta er så kort som möjligt.» 
<sec/>
»Gärna, madame. Jag endast beklagar, att på något sätt hafva åsamkat mig en så charmant dams disgration. Saken är nämligen den, att grefve Ramodanofsky bedt mig titta hit upp med en ödmjuk supplikation, den nämligen, att ni värdes besöka honom i hans bostad vid Regeringsgatan, innan ni för aftonen begifver er till er loge.» 
<sec/>
»Hvarför kommer han då icke hit?» svarade Bianca med föga nådigare tonfall. »Det är nu tre hela dygn, som jag icke sett till honom, och sanningen att säga trodde jag ej, att han utan afsked ämnade lämna mig för att anträda sin beramade resa till Ryssland.» 
<sec/>
»Så är emellertid, som ni skall finna, madame, icke händelsen. Och jag har endast att, som vän till honom, bedja er att icke afslå hans anhållan.» 
<sec/>
»Kunde han ej hafva skrifvit och på så vis besparat er, monsieur vicomte, detta besvär och det eventuella obehaget af att nu behöfva lämna honom mitt afslag?» 
<sec/>
»Ni är lika grym som skön, madame! Men jag skall säkert icke fåfängt vädja till ert bepansrade hjärta, när jag såsom en förmildrande omständighet kan anföra, att min vän Ramodanofsky råkat ut för ett missöde, som så när kunnat kosta honom lifvet.» 
<sec/>
Bianca lät höra ett halfkväfdt rop och sjönk ned på en stol invid Bois. Och hennes tonfall vittnade nu om omaskerad ängslan, när hon utbrast: 
<sec/>
»Nära att kosta honom lifvet, säger ni? O, mon Dieu! Hvad har väl händt!» 
<sec/>
»Lugna er, madame. Vi skola icke öfverdrifva det skedda, eftersom nu, hvad läkaren säger, all fara är öfver. Men det såg till en början ut att bli en svårare blodförgiftning och ...» 
<sec/>
»Blodförgiftning!» 
<sec/>
Bianca hade åter sprungit upp från stolen och ställde sig nu framför diplomaten, i det hon grep hans hand och stammade: 
<sec/>
»Fortsätt, monsieur vicomte! Fortsätt!... Berätta allt och dölj intet!» 
<sec/>
Vicomten syntes hafva uppnått den effekt, som hans ord voro afsedda att framkalla, och han hörsammade villigt Biancas uppmaning, när han fortsatte: 
<sec/>
»Sätt er, madame!... Så där ... Nu skola vi se saken lugnt, som den är ... Vi ha intet att frukta ... Vår vän har nu tillstånd att vistas uppe, ehuru hans skada i arm och hand, som äro i band, ej tillåta honom att skrifva, och lika gärna som att i detta fall betjäna sig af en sekreterare, har han bedt mig, att muntligen framföra, hvad han önskade säga er.» 
<sec/>
»Oh, lägg mig icke länge på sträckbänken, monsieur! Berätta allt såsom det har händt!» 
<sec/>
»Nåväl! Saken är den, att han för ett par, nej för tre dagar sedan roade sig med fiske ... Han är inom parentes sagdt passionerad fiskare liksom äfven jägare och arrenderar för den skull här utanför Stockholm en ...» 
<sec/>
»Ja, jag vet», afbröt Bianca otåligt ... »Jag har till och med själf varit med honom på en dylkdylik fisketur ... Men fortsätt.» 
<sec/>
»Jaså, madame känner således till trakten?» 
<sec/>
»Fullkomligt.» 
<sec/>
»Nå, i denna lilla hemlighet har han visserligen icke invigt mig.» 
<sec/>
»Jag ber ...» 
<sec/>
»Och denna lilla omständighet bevisar ännu mer än mycket annat, huru han dyrkar er», afbröt vicomten, med afsikt ytterligare uppjagande hennes nerver. 
<sec/>
»Men så säg då, hvad som hände under den där fisketuren.» 
<sec/>
»Jo, Ramodanofsky hade fått tag i ett alldeles charmant grund, där det skulle nappa utmärkt, och han for dit med en hel del fiskredskap, men annars alldeles ensam ... Ingen af hans uppvaktning, jag menar ...» 
<sec/>
»Jag vet, att han är furste», afbröt Bianca hetsigt. 
<sec/>
»Ah! Ni vet alltså ..?» 
<sec/>
»Jo, allt hvad som rör hans höga person, är mig bekant. Men hur gick det?» 
<sec/>
»Ja, han lade ut sina refvar», svarade diplomaten, utan att fjäska på, under det att Bianca var idel spända öron, anande, att det omtalade grundet ej kunde vara annat än ’skattestenen’, vid hvilken hon fäst så stora förhoppningar, som dock alla blifvit besvikna och där hon ibland verkligen hört något metallföremål slå emot den af henne nedsänkta draggen, men åter andra gånger icke ens förnummit annat än att samma dragg sjunkit ned i gyttja och dy. 
<sec/>
»Jag har inte svårt att inse, att han måste lägga ut refvarna för att få fisk», svarade Bianca ... »Men denna omständighet kunde väl icke göra, att han blef blodförgiftad.» 
<sec/>
»Nej, naturligtvis inte ... Men när han skulle draga upp en af dessa refvar, som antagligen sjunkit ned till botten, hade han fått ett napp, som visst icke var en fisk utan en bleck- eller järnlåda och ...» 
<sec/>
»Skatten!» utropade Bianca alldeles utom sig och ur stånd att kunna dölja den känsla, som vicomtens ord hade väckt. 
<sec/>
Men i samma stund, detta utrop gått öfver hennes läppar, skyndade hon sig att tillägga för att blanda bort korten: 
<sec/>
»Och det var på detta märkvärdiga napp, som Hans Höghet gjorde sig illa?» 
<sec/>
»Alldeles, madame! Lådan hade en skarp, sönderrostad kant, och när min vän böjde sig ned för att med handen understödja afbetandet af denna högst ovanliga och för refven liksom för kroken allt annat än nyttiga tingest, så råkade han att rispa sig i ena fingret ... Blessyren var till synes allt för obetydlig att han, som visst icke är pjoskig af sig, skulle se om densamma ... Men det finns ett gammalt ordspråk som säger, att små sår och fattiga föräldrar skall man aldrig förakta, och hade min vän tänkt på detta, så hade det kunnat aflöpa bättre för honom än det gjorde.» 
<sec/>
»Fick han upp lådan?» 
<sec/>
Denna fråga kom så understruken, att den ovillkorligen skulle väckt hvilken annans nyfikenhet och undran än den nu gjorde det vis à vis detektiven Bois, som inom sig log rätt hjärtligt åt hela denna mystiska historia med danskans skatt, hvilken naturligtvis äfven han var invigd i, fast det nu ’hörde till pjäsen’, att han ej skulle låtsas veta något därom. Han svarade därför helt sorglöst, men med afsikt ändå markeradt: 
<sec/>
»Lådan eller skrinet, hvad det nu var, sjönk.» 
<sec/>
»Ah! Och Hans Höghet kunde ej vidare få upp den?» 
<sec/>
»Högst egendomligt i sanning!... Jag tror bestämdt, att ni, madame, rörande denna bagatell hyser samma intresse som min vän, fursten ...» 
<sec/>
»Det har jag visst icke sagt», svarade Bianca med tydlig förlägenhet ... »Det föll sig bara så, att jag kom att fälla dessa tanklösa ord ... Hur gick det sedan?» 
<sec/>
»Jo, Ramodanofsky envisades gång på gång att få upp det sjunkna järnskrotet; han sade, att han ville ha upp det ur sjön, så att det icke skulle fördärfva ännu fler refvar på det präktiga aborrstället och just med detta verkligen allt för uppoffrande arbete försinkade han en tid, som bort användas att sköta om blessyren ... På natten började handen värka, och på morgonen hade den svullnat upp alldeles otroligt liksom äfven handleden och en del af underarmen.» 
<sec/>
»Ah, mon Dieu! Danskan har hämnats!» 
<sec/>
»Hur var det ni sa’, madame, danskan?» 
<sec/>
»Ingenting! Det där är ett uttryck, som vi bruka i min hembygd, när det går någon illa», svarade Bianca undvikande och förargad på sig själf, öfver att hon ej kunde lägga band på sina känslor, såsom de nu allt mer blifvit uppdrifna af Bois’, naturligtvis i samråd med Leroy och Gunnar Holm uppdiktade meddelande om ett olycksfall, hvilket i själfva verket aldrig ägt rum, men hvilket skulle tjäna till uppslag för helt andra syften. Och hon fortsatte: 
<sec/>
»Efter hvad ni nu haft godheten berätta för mig, monsieur le vicomte, inser jag det rent af vara min plikt att infinna mig hos Hans Höghet ... Skulle ni endast vilja föröka er godhet med att säga mig den tid, som är mest passande för mig att aflägga denna visit?» 
<sec/>
Knappt hade denna fråga blifvit uttalad innan det hördes ett fasligt larm i tamburen, till hvilken deux-battangerna stodo öppna, och man hörde en röst utbrista på det af både diplomaten och Bianca begagnade världsspråket, nämligen franska: 
<sec/>
»Låt mig gå in, människa! Ni hör ju, att jag ej är någon slusk, jag är grefve Armand du Cortès!... Armand du Cortès! Armand du Cortès!» 
<sec/>
Detta namn tycktes hafva en elektriserande inverkan på den lille diplomaten. 
<sec/>
Han rusade upp som en spänd och frigjord stålfjäder, och innan Bianca ens hann hindra det med ett enda ord, hade han försvunnit ut i tamburen, där en vild brottning tycktes taga vid. 
<sec/>
Men länge pågick icke detta. 
<sec/>
När Bianca trädde ut, föll den lille distinguerade mannen till golfvet, träffad af en välriktad spark. 
<sec/>
Han var sanslös, när Bianca lutade sig öfver honom men kom sig dock snart. Och hans första fråga var då: 
<sec/>
»Hvar är han, skurken?» 
<sec/>
»Han tog sitt parti och flydde», svarade Bianca, inom sig glad öfver utgången. Ty hvad hon nu mest fruktade var att hennes f. d. älskare skulle bli gripen just i hennes våning, sålunda komprometterande henne kanske i högst vådlig grad. 
<sec/>
»Men hur är det, monsieur le vicomte? Har den galne mannen skadat er mycket?» 
<sec/>
»Icke hvad jag tror, madame. Jag lider mer af, att det ej lyckades att gripa den oförsynte ... Hvilken fräckhet, att en dylik gynnare vågar kalla sig grefve Armand du Cortès, en man, som jag en gång räknat till mina bästa vänner.» 
<sec/>
»Ni?» Känner ni Armand?...» 
<sec/>
Hon hade gjort en ny blunder, som icke undgick den vaksamme detektiven, hvilken märkte, att hon rodnade, men aktade sig att göra nummer af den saken, när han svarade: 
<sec/>
»I Paris lärde jag känna honom hos vår gemensamme vän, öfverste Dumouriez.» 
<sec/>
»Ah!...» 
<sec/>
Utropet kom med ett tonfall af glad öfverraskning; ty Biancas första tanke hade varit, när envoyéen nämnde Armand du Cortès som sin vän, att denne skulle ha varit den verklige Armand. 
<sec/>
Som saken nu stod borde hon sålunda icke frukta för att denne diplomat kände till något om, hvad det var för en gynnare, som han träffat hos Dumouriez, och som han äfven nyss råkat ut för, fast med ett utseende, som omöjliggjorde att känna igen slusken och den svirande äfventyraren såsom en och samma person. 
<sec/>
En annan omständighet, som bidrog till att detta senare igenkännande ej kunde vara så lätt, detta var, att belysningen i Biancas tambur var mycket klen, när gasen ej var tänd, såsom fallet var just denna gång. 
<sec/>
Bois hade emellertid genast uppfattat situationen. 
<sec/>
Det var icke svårt för honom att inse, att denne Armand du Cortès just var den efterspanade. 
<sec/>
Olyckan ville emellertid, att han i sitt tjänstenit gick för häftigt till väga och att han öfverskattade sina krafter, jämförda med den franske äfventyrarens, hvilken senare, då han märkte, att han nu icke kunde träffa Bianca ensam, föredrog att med en spark göra sig kvitt den lille envise krabaten, samt hastigt draga sig undan, afvaktande ett lägligare tillfälle att hämta de af Bianca förvarade värdepapper, af hvilka han nu tänkte göra ett riktigt finfint nummer. 
<sec/>
Han anade icke, hur nära han just nyss undgått en skicklig griphummer, ty, han lika litet som Bianca, såg i den lille vicomten en smart detektiv; dennes uppträdande i tamburen hade hon endast tillskrifvit vanlig ridderlighet och vilja att skynda till hennes försvar. 
<sec/>
Ingen af dem – Armand och Bianca – anade, att jakten börjat. 
<chapter/>
<chaptername>DenFalskaDiamanten</chaptername>

<chaptername>FEMTONDE KAPITLET.</chaptername>

<chaptername>Den falska diamanten.</chaptername>

<sec/>
Nyss skildrade händelse ändrade väsentligt den plan, som Leroy utstakat och för hvars utförande han redan denna eftermiddag ville ha upp Bianca i sin våning medan de andra detektiverna på nytt genomsnokade hennes gömmor för att se, om icke något nytt meddelande kommit från Armand. 
<sec/>
Man visste nu att denne fanns i Stockholm; ty Bois hade naturligtvis genast underrättat Leroy om hvad som passerat med beklagande öfver, att han låtit galgfågeln komma undan. 
<sec/>
För Gunnar Holm var detta ett streck i räkningen. 
<sec/>
Han hade bespetsat sig på att bli ensam om att gripa den förslagne skälmen. Men som det nu gestaltade sig, måste han följa de andres planer och blef ställd mera som en biperson än själfständigt arbetande detektiv. 
<sec/>
Man skulle dock göra denne plikttrogne detektiv stor orätt om man trodde att dennes intresse för saken genom den nya rollfördelningen slappades ... Ingalunda!.. Han ville därför icke lägga sig på latsidan, och att han kunde lämna en både effektiv och rask hjälp, just när frågan blef som mest kritisk, detta skola vi snart finna. 
<sec/>
Bianca hade emellertid gjort visit hos Ramodanofsky, hvilken hon fann i en bekväm hvilstol och med högra armen i band. 
<sec/>
Man hade upprepat den historia, som vi förut hört rörande blessyren, och båda hade kommit till den åsikten att det nu icke skulle dröja så länge innan den stora skatten vore upptagen. 
<sec/>
Bianca jublade inom sig. 
<sec/>
Hon hade redan så godt som slagit ur hågen att någonsin bli den drunknade danskans arftagarinna, och som hennes kontrakt vid variétén snart var utlupet – hvilket äfven Leroy visste, tack vare Gunnar Holm – funderade hon allvarligt på att vända Stockholm ryggen, mest emedan det tycktes bli skralt med den tillärnade förbindelse med ryssen, af hviken hon bespetsat sig en lysande framtid. 
<sec/>
Nu hade åter en ljusning gått upp och nu skulle man på nytt gripa sig an med skattens uppfiskande efter som nu denna – enligt ryssens förmenande – utgjorde ett så viktigt villkor för att bandet mellan honom och Bianca skulle kunna knytas så fast, som ingen högre än Bianca åtrådde detta. 
<sec/>
Det är därför icke så underligt att Bianca denna kväll var i det mest strålande humör när hon kom in i sin loge och började kläda sig till aftonens föreställning. 
<sec/>
Hon såg nu allt i ljusa färger och hade till och med för stunden alldeles glömt af den kritiska situation, i hvilken hon råkat genom missödet att låta beröfva sig den röda portföljen. 
<sec/>
Hade hon nu, just denna dag, haft den i sin vård, skulle Armand genast fått den åter och fått laborera med dess värdepapper bäst han velat, kanske äfven med utsikt att lyckas, för den händelse den förslagne Brown vore villig att bisträcka äfventyraren med råd och dåd. 
<sec/>
Och om Armand då lyckades att få ihop en så stor förmögenhet, som den, hvilken han talat om i vagnen – en och en half million francs! – då skulle äfven hon veta att passa på vid delningen af rofvet, för den händelse att hennes spekulationer på den ryske fursten visade sig vara en chimär. 
<sec/>
Armand älskade henne, och en mer glödande älskare kunde hon aldrig önska sig. 
<sec/>
Men Bianca var en praktisk och spekulativ natur. 
<sec/>
Inte ville hon sälja sig för en spottstyfver, och ännu mindre ville hon i sina kärleksaffärer löpa någon risk. 
<sec/>
Hon var redan klädd och höll just på att tillsammans med sin s. k. man genomgnola en ny kuplett, som de ämnade kreera denna kväll. Men plötsligt blef mannen utkallad af regissören eller kapellmästaren för något mankemang med noterna och Bianca befann sig ensam. 
<sec/>
Döm om hennes häpnad, när dörren ryckes upp och in stormar – Armand! 
<sec/>
Han var nu icke längre klädd som en slusk utan elegant som Bianca varit van att se honom. 
<sec/>
Men han var blek, och hans anlete visade den högsta oro. 
<sec/>
»Bianca!» utropade han – i det han kastade sig på knä framför henne och uppsträckte sina händer – »Jag besvär dig! Drif mig icke till förtviflan.» 
<sec/>
»Hvad menar du? Hvad vill du?» svarade Bianca förskräckt. Hvad har händt? Och hur vågar du? Vet du ej, att min man kan komma hvilket ögonblick som helst.» 
<sec/>
»Stöt icke bort mig. Jag måste tala med dig ... Här törs jag icke stanna, ty jag tror mig i dag hafva sett en detektiv från Paris, på Norrbro. Jag kan svära på, att han är här för att gripa mig.» 
<sec/>
»Nå, men hvad vill du väl att jag skall göra? Icke kan väl jag göra något åt den saken?» 
<sec/>
»Visserligen icke direkt. Men du kan hjälpa mig i alla fall. Först och främst med att låna mig ännu en sådan sedel, som jag fick af dig i dag, så att jag kan ordentligt komma öfver till London ... sedan med att redan i kväll lämna mig den röda portföljen.» 
<sec/>
»Jag har inga pengar,» svarade Bianca för att vinna tid. 
<sec/>
»Då måste du skaffa mig dem genom att själf låna.» 
<sec/>
»Känner ingen, som har några.» 
<sec/>
»Du ljuger, Bianca! Jag vet, att du håller dig med en rik ryss.» 
<sec/>
»Hur vet du det?» 
<sec/>
»Detta blir min sak. Allt nog. Han skall ge dig de medel, som jag nu ovillkorligen måste hafva för att kunna dels komma öfver till London och dels ...» 
<sec/>
»Du fick ju fem hundra kronor i går,» afbröt Bianca.» »Räcker inte den summan att komma till London?» 
<sec/>
»Helt visst skulle den hafva räckt. Men du torde observera att jag var alldeles utblottad. Du såg ju hur jag såg ut. Tror du att det var annat än den yttersta nöd, som dref mig till att uppträda som en hamnbuse? Nej, Bianca, då känner du mig icke.» 
<sec/>
»Jag var fullt öfvertygad om, att du visade dig så endast och allenast för att därmed lättare undkomma dina förföljare,» svarade Bianca, angelägen om att afvika från själfva den brännande punkten så mycket som möjligt och på så vis vinna tid. 
<sec/>
»Bättre maskering kan man hitta på,» svarade Armand. »Men på sätt och vis kom den ändå till pass när jag för att hejda din vagn och för att. få tala med dig kastade mig framför hästen och lät stöta kull mig af skaklarna. Jag hade då redan sökt dig ett par gånger, men utan att man ens öppnade, och slumpen gjorde, att jag, under mitt dystra flanerande och lidande hungerns helvetiska kval, då mötte din vagn, kände igen dig och fick den ögonblickliga ingifvelsen ... Men det är nu inte för att repetera dessa detaljer, som jag kommit hit ... Utan svara mig nu rakt på sak: vill du hjälpa mig eller ej?» 
<sec/>
»Kan inte. Du har ju hört ...» 
<sec/>
»Du måste!» 
<sec/>
Svaret kom med en skarp betoning, och ur Armands mörka ögon sköt därvid en flammande blixt, som vittnade om att hans temperament ännu på långt när icke var kufvadt af de motgångar, hvilka sedan en tid följt honom. 
<sec/>
Denna blick hade utan att träffa Bianca, som redan börjat vackla i sitt beslut, att ej skaffa Armand mer pängar fast hon nog kunde det, denna blick hade äfven fastnat vid ett glänsande föremål, som låg på Biancas toalettbord, där i hennes klädloge. Den hade uppfångat ett strålknippe, glänsande klara strålar i regnbågens alla färger och som utgingo från en stor sten, infattad i något, som syntes honom vara en ring. 
<sec/>
Så var äfven händelsen. 
<sec/>
Det var den ring, som Bianca fått af Ramodanofsky, hvilken plötsligt ådragit sig Armands uppmärksamhet. 
<sec/>
Och denne äfventyrare kände värdet af dylika klenoder samt gjorde ett hastigt öfverslag af den summa, som man borde kunna betinga sig, om man realiserade denna artikel hos någon, t. ex. en juvelhandlare, hvilken kunde hafva intresse af att köpa den till underpris. 
<sec/>
Med den bestämda afsikten att tillägna sig denna ring första ögonblick som detta läte sig göra, tog han några steg närmare Bianca, som stod vänd med ryggen mot toalettbordet, och i det han patetiskt slog ut ena handen liksom för att yttra något, för hvilket han i hast ej kunde finna ord, lät han den andra handen med en mästertjufs smidighet och snabbhet fånga ringen, som därpå lika omärkligt gled ned i tjufvens byxficka under det han utbrast: 
<sec/>
»Aldrig hade jag väntat mig, att finna dig så omedgörlig, ja, hjärtlös, när jag kom för att i den yttersta nöd vädja till ditt goda hjärta vis à vis ett litet lån ... Du störtar mig! Du ser och vet, hur jag här är förföljd, ja, öfverallt förföljer man mig ... Men du vill inte försträcka mig den usla lilla summa, med hvilken jag skulle bli i stånd att skaffa mig en storartad förmögenhet, hvilken du skulle få vara den första, ja, den enda att dela med mig.» 
<sec/>
»Armand lugna dig,» svarade Bianca. »Du skall få pängarna.» 
<sec/>
»Ah! Du kommer mig åter att andas!» 
<sec/>
»Men du kan ej få dem förrän i morgon kväll.» 
<sec/>
»För sent! Hvarje timme, som nu går, gör endast min ställning allt mer ohållbar. Jag har nu ekiperat mig och hyrt rum. Och jag äger i närvarande stund ej kvar så mycket, att det räcker till aftonmåltid, mycket mindre till resan. Jag litade på dig och jag ser mig besviken ... I kväll måste du skaffa mig den begärda summan, som ju är en bagatell för älskarinnan åt en stormrik bojar eller kanske furste.» 
<sec/>
Han brast vid dessa ord ut i ett hånskratt, som ekade i den utanför logen varande gången, och kom Bianca att utbrista: 
<sec/>
»Jag ber dig! Var försiktig. Hvilket ögonblick som helst har jag min man här.» 
<sec/>
»Din man! Ha ha ha! Du är ju rent af lustig i dina, löjliga infall ... Din man?... Menar du den där ..?» 
<sec/>
Han hade icke slutat denna sin mening, innan dörren öppnades och Charles Deroque – ’mannen’ – inträdde. 
<sec/>
Naturligtvis fick han genast syn på Armand och som han var i en redan förut uppretad sinnesstämning bidrog det icke att lugna honom, att Bianca nu mottog visit. 
<sec/>
Visserligen hade denne Charles Deroque mycket litet, ja, rent af intet, att säga vis à vis Biancas kärleksförbindelser, af hvilka han själf profiterade ungefär på samma sätt som en kommissionär utan att dock behöfva besvära sig med att bjuda ut henne som handelsvara. Men när det inträffade, att han tagit sig några glas – såsom händelsen var denna dag – då var Charles Deroque icke att leka med, så mycket mindre som han var i besittning af mycket respektabla kroppskrafter, om hvilka hans kraftigt byggda ’tjurnacke’ äfven vittnade. 
<sec/>
»Hvad vill herrn?» blef hans första fråga i det han vände sig till Armand, som hånleende betraktade den frågande när han gaf till svar: 
<sec/>
»Är ni möjligen rädd för konkurrenter?» 
<sec/>
»Herre! Ut!» 
<sec/>
»Ut själf tölp, annars ...» 
<sec/>
Icke heller nu blef meningen fullbordad. Ty den bredaxlade Deroque fick hastigt Armand öfver nacken och kastade honom handlöst ut i gången, från hvilken han vidare förpassades med ett par sparkar. 
<sec/>
Det hela hade passerat med beundransvärd hastighet, och Armand kunde knappt fatta huru han ett par minuter senare befann sig ute i vestibulen, där han skälfvande af raseri och likblek af ursinne sökte samla sina tankar för att komma till någon klarhet i, hvad som nu vore bäst att göra. 
<sec/>
Och han kom till den slutsatsen, att han under närvarande förhållanden ej kunde riskera ett nytt besök i logen för att ytterligare beveka Bianca, utan därmed finge det nu anstå till följande dag, då han åter på ett eller annat sätt skulle försöka att träffa henne och framför allt på en mindre farlig plats än den, där han med all sannolikhet äfven kunde råka den starke Deroque. 
<sec/>
Emellertid var Armand i synnerligt svår pänningknipa, och han visste att alla källor nu voro utsinade för honom om han ej med allra första kunde sätta sig i förbindelse med den i London varande Brown, hvilken säkert ej skulle draga i betänkande att med användning af handlingarna i den röda portföljen afyttra slottet La Forselle till den mestbjudande. 
<sec/>
Det fanns visserligen alltid en risk med denna affär, nämligen att Brown skulle komma att behålla hela köpesumman för egen räkning. 
<sec/>
Men å andra sidan, resonerade Armand, skulle han för denna eventualitet hota den engelske medbrottslingen genom att för myndigheterna omtala hela förloppet vid affärens uppgörande med Brown och därvid sätta denne i lika stor fara som sig själf. 
<sec/>
I detta fall kom Armand emellertid icke att tänka på, huru Brown mycket väl skulle kunna glida undan med påståendet, att han – Brown – visst icke kunde veta, att Armand på oärligt och bedrägligt sätt satt sig i besittning af det stora godset. Och Armand skulle aldrig kunna bevisa motsatsen, äfven om Brown skulle synas aldrig så misstänkt för delaktighet i denna enastående djärfva handling. 
<sec/>
Han hade just kommit till insikt om, att det klokaste han nu kunde göra var att uppsöka sitt hotell och gå till hvila äfven utan kvällsvard, då han kände den nyss stulna ringen i sin byxficka, vid det att han skalleskulle taga upp portmonän och göra ett litet öfverslag af sin synnerligen magra kassa. 
<sec/>
Den hastiga förflyttningen från Biancas klädloge hade kommit honom att glömma denna värdefulla ring. Men nu, när han åter smög den upp ur fickan och betraktade den vid skenet af en gaslykta i hörnet af Hamngatan och Vestra Trädgårdsgatan, kunde han till fullo konstatera, att han ej öfverskattat diamantens värde, när han först fick sina ögon på densamma, hur hastig och flyktig den blicken än var. 
<sec/>
Han beräknade, att om han lyckades sälja denna sten till endast fjärdedelen af dess värde, skulle han icke blott få nog med pängar att resa öfver till London och börja underhandligarna med Brown utan han skulle ändå få öfver en hel del att roa sig på, hvilket han nu mycket väl tyckte sig kunna behöfva efter den tid af nödtvungna umbäranden, han haft att genomkämpa såväl i Köpenhamn som under färden till Stockholm. 
<sec/>
Han tog upp sitt samma dag köpta ur, en elegant guldkronometer, och såg att visaren pekade precis på åtta. 
<sec/>
Alltså borde han ännu kunna hinna in till någon juvelerare och med denne i hast göra upp affären under föregifvande, att han genast måste resa och att det fattades honom pängar på grund af en uteblifven remissa från hans bankir i Paris. 
<sec/>
Han var tillräckligt elegant som han nu visade sig för att kunna bli tagen för en i tillfällig förlägenhet varande rentier, och han skulle icke gå för långt i prutmån för att ej genom detta göra sig misstänkt. Ej heller skulle han vända sig, till någon af de mindre juvelerarne, som mera sällan handla med så pass dyra stenar, som denna visade sig vara, utan allt skulle ske så förstklassigt som möjligt. 
<sec/>
Hastigt smög han sig in i en dunkelt upplyst port och bröt där loss stenen ur ringen, på det att tillrättaskaffandet af det stulna skulle bli svårare, för den händelse Bianca kunde hinna anmäla stölden, innan han hunnit lämna Stockholm, hvilket ej kunde gå för sig samma kväll, emedan han först måste hafva med sig den röda portföljen. 
<sec/>
»Skulle hon anmäla honom?» frågade han sig själf. 
<sec/>
»Knappast,» fick han till svar. Helt visst skulle hon icke ens misstänka honom, emedan han aldrig en sekund varit lämnad ensam i logen och utom dess hela tiden nära nog stått kvar på samma fläck, där han kastade sig på knä först han kom in. 
<sec/>
Anmäla kunde hon och skulle hon helt visst; men icke anmäla honom, hvilken hon dessutom kunde hafva åtskilliga skäl att frukta, så länge hon ännu hade de förfalskade papperen i sina gömmor. Detta sistnämnda var nämligen, för öfrigt helt naturligt, Armands fulla öfvertygelse. 
<sec/>
Han var så fullt och fast öfvertygad om framgången af denna affär, att han redan på förhand beräknade, hur bekvämt han nu skulle kunna resa till London, äfven utan de fem hundra kronor, eller närmare sju hundra francs, som han dock i det längsta – och nu för att afvända alla misstankar att det var han, hvilken stulit ringen – ville söka afpressa Bianca. 
<sec/>
Han fortsatte uppåt Hamngatan och ända ned till Drottninggatan, där han från tidigare flanerande å densamma erinrade sig hafva sett åtskilliga expositionsfönster för juvelerareartiklar. 
<sec/>
Snart hade han äfven hunnit ett af dessa, beläget helt nära Hamngatan, och han stannade där utanför samt lät sina blickar hastigt mönstra lagret, hvilket syntes vara både rikhaltigt och dyrbart ej minst beträffande diamantprydnader. 
<sec/>
Ingen af de stenar, han där såg, kunde dock i storlek mäta sig med den, som han nu hade nedlagd i sin portmonnä. Ej heller fann han någon af dessa äga den rent af underbara brytningsförmåga, som den af honom stulna stenen. Och han kom till den insikten, att han här skulle slå affärens innehafvare med ganska stor häpnad samt äfven väcka dennes intresse att bli köpare af tjufgodset, när han kom under fund med, att säljaren ej var möjlig att låta pruta med sig. 
<sec/>
Det var visserligen en förarglig sak, att han – Armand – ej kunde svenska. 
<sec/>
Men å andra sidan skulle detta äfven vara honom till gagn, då han ju af denna orsak icke behöfde ingå på en hel del frågor, som kunde framställas under uppgörelsen och som kanske skulle bli rätt besvärande att svara på. 
<sec/>
Alltså ytterligare belåten öppnade han dörren och trädde in. 
<sec/>
En ung man, som Armand tog för att vara ett af firmans biträden, kom ut från ett inre rum samt frågade, hvarmed han kunde stå till tjänst. 
<sec/>
Armand begrep icke frågan, men svarade på sitt modersmål, att han ville tala med chefen. 
<sec/>
Till sin ganska obehagliga öfverraskning fick han till svar på renaste franska, att chefen genast skulle infinna sig, och med detta tryckte den unge mannen på en elektrisk knapp, hvilken var fäst vid disken, där en hel del med expositionslådor med dyrbara artiklar fanns uppställd. 
<sec/>
Det var alldeles tydligt, att arrangementet med den elektriska knappen var gjordt i akt och mening att ej behöfva fresta någon kund med att vara ensam bland dessa dyrbarheter ens en sekund. Hade man många gynnare sådana som Armand att göra med, kunde denna försiktighet vara nog så omtänksam, om nu äfven denne Armand för tillfället hade helt andra saker att tänka på än att lägga sig till med en del af här utställda dyrbarheter. 
<sec/>
Ja, han var till och med helt tveksam om hur han nu borde ställa sig och om han icke gjorde klokast i att så fort som möjligt uppsöka en annan affär för att bjuda ut den från Bianca stulna stenen, när chefen inträdde och sporde, hvad främlingen hade för ärende. 
<sec/>
Ännu i detta sista ögonblick tänkte Armand uppgifva en helt annan anledning än den verkliga och hade redan en bagatellfråga på tungan när han såg huru det biträde, som först tog emot honom, lämnade butiken så att Armand blef ensam med affärens chef. 
<sec/>
Det fanns således inga vittnen närvarande, som kunde bestyrka, att det var han – Armand – som bjöd ut Biancas diamant, och han tog därför upp sin portmonnä, öppnade denna och lade fram klenoden på disken sägande: 
<sec/>
»Jag har råkat i tillfällig förlägenhet, som jag tror, att ni, min herre, skulle kunna hjälpa mig ur. Saken är den, att jag måste resa redan i kväll eller senast med första tåg i morgon bitti. Men kassan räcker icke till, alldenstund min bankir har mankerat mig, och jag ser mig därför nödsakad att afyttra en för mig mycket kär värdesak, men som det skall bli mig kärt att åter få köpa igen af er, min herre, när jag om en månad åter kommer hit till Stockholm och för den händelse, att ni då har denna sten kvar antingen som den nu befinns eller i någon af er firma gjord infattning.» 
<sec/>
Han sade detta utan att tonfallet förrådde den minsta oro och han höll upp stenen för juveleraren, som kastade endast en helt flyktig blick på densamma, när han svarade: 
<sec/>
»För närvarande har jag nästan för stort lager af dylika stenar så jag kan verkligen icke lägga mig till med fler på en tid. Vi äro ännu inte inne i säsongen och under mellantiderna ha minsann diamanter ingen åtgång här i Stockholm.» 
<sec/>
»Men var i alla fall god och betrakta den här. Ni är kännare och måste se, att denna sten är något alldeles enastående,» fortsatte Armand utan en aning om, att han med dessa ord kom sanningen långt närmare än han skulle velat det om han känt till verkliga värdet af den sten, som han här bjöd ut. 
<sec/>
Juveleraren hade låtit locka sig af säljarens envishet och tog stenen i handen, vägande den och betraktande den med minen af en allt mer intresserad kännare. 
<sec/>
Och Armand å sin sida följde hvarje den tilltänkta köparens rörelse med uttrycket af en man, som står inför ett verkligen hårdt pressande pänningbehof och hvarje ögonblick väntar sig höra ett antingen eller, som skall afgöra hans öde. 
<sec/>
Han tyckte sig emellertid finna, att utslaget skulle bli gynsamt nog när juveleraren hördes fråga: 
<sec/>
»Hur mycket har ni beräknat för den här stenen?» 
<sec/>
»Tiotusen francs,» svarade Armand i det han nedsatte sitt förut tänkta pris, då han ju fått höra att kommersen var mycket oviss. 
<sec/>
»Är inte det priset väl högt?» återtog juveleraren i det han allt fort syntes observera stenen men samtidigt och Armand ovetande signalerade in i bodkammaren genom att trycka ett visst antal gånger på den elektriska knappen med sitt ena knä, hvilket lyftes upp mot diskskifvans undre kant. 
<sec/>
»Jag tycker inte det, gaf Armand till svar. Som ni ser är denna sten värd minst femdubbla priset och det är endast som pant för de tiotusen, som jag vill öfverlämna den åt er och sålunda lämna en säkerhet, hvilken med rätta bör kunna kallas storartad.» 
<sec/>
Juveleraren syntes draga sina läppar till ett leende när han svarade: 
<sec/>
»Endast som pant, sade ni? Det vill säga ni vill således hafva skriftligt bevis från mig, att jag för en summa af tio tusen francs mottagit denna sten som säkerhet. Är det så?» 
<sec/>
»Alldeles, min herre! Såvida ni inte föredrar att köpa den för – låtom oss säga halfva värdet, femtio tusen francs, en affär, som naturligtvis skulle bli alldeles ovanligt gynnsam för er under det att jag naturligtvis måste betala hvad ni begärde om jag komme för att återköpa min skatt och om den ens då fanns kvar.» 
<sec/>
Juveleraren syntes begrunda saken. Och han vände och vred på diamanten för att studera dess brytningsförmåga och andra egenskaper, allt under det att han i själfva verket endast sökte vinna tid och afvaktade resultatet af den signal, som han nyss gifvit sitt i bodkammaren väntande biträde. 
<sec/>
Det hade nämligen mycket snart blifvit klart för hans kännareblick, att diamanten var falsk, men imitationen var alldeles ovanligt väl gjord. Han trodde sig med säkerhet kunna påstå, att en icke specialist i ämnet skulle kunna blifva lurad, om man lade en äkta sten och så denna falska för honom samt bad honom säga, hvilken af stenarna vore den imiterade diamanten. 
<sec/>
Säljarens uppträdande i öfrigt styrkte affärsmannens misstankar, att han här hade att göra med en förslagen bedragare. 
<sec/>
Den annars mycket vanliga oron kunde man icke här se något af; och förslaget att frånhända sig stenen såsom säkerhet för ett undfånget lån var ganska knepigt, i synnerhet när detta förslag sammanställdes med, att säljaren obetingadt ville betala, hvad som begärdes för att, om det blefve köp af, längre fram åter komma i besittning af diamanten. 
<sec/>
Han dröjde därför icke med att signalera in till biträdet att ge bud åt polisen, och den unge mannen var redan i antågande med en sådan, då juveleraren fortsatte: 
<sec/>
»Hvar är den här stenen köpt, inte är det väl i Stockholm?» 
<sec/>
»Nej, för all del. I så fall hade jag naturligtvis i mitt trångmål vändt mig till samma firma ... Jag vet annars ej hvem som sålt den till vår släkt, i hvars ägo den varit minst hundra år, hvarför den äfven är mig synnerligen kär.» 
<sec/>
»Jag kan nog fatta det,» svarade juveleraren, som just fick syn på poliskonstapeln. »Men beklagligtvis för er har ni nu vändt er till en kännare.» 
<sec/>
»Hvad menar ni, min herre?» utbrast Armand fortfarande behärskade den oro, som sedan en stund fått makt med honom. »Det är just till en kännare jag vändt mig för att få stenen värderad som sig bör.» 
<sec/>
»Godt!» svarade juveleraren. »Den är på sin höjd värd tio francs med infattning.» 
<sec/>
»Ni behagar skämta min herre!» utbrast Armand, lätt bleknande. 
<sec/>
»Eller också ni,» svarade juveleraren i det poliskonstapeln öppnade dörren och inträdde i butiken. 
<sec/>
Armand, som trodde att man kom för att häkta honom för stöld – ty att stenen verkligen var falsk kunde han ej tänka sig – grep med en hastig rörelse den på disken liggande diamanten och störtade sig hufvudstupa mot poliskonstapeln, som hastigt väjde undan för det kraftiga slag, hvilket mattades mot hans ansikte. 
<sec/>
Men i själfva dörren fick han ett grepp uti den flyendes rock och han skulle just kasta armen bakifrån om Armands hals, när den vige fransmannen hukade sig ned med en fart, så att poliskonstapeln förlorade jämnvikten och var nära att störta hufvudstupa ut på gatan. 
<sec/>
Sitt grepp i rocken släppte han emellertid icke. 
<sec/>
Och sedan han lyckats få ännu ett tag, understödd af butikägaren, som skyndade till, trodde han sig vara säker på att hafva gynnaren fast. 
<sec/>
Men Armand hade alla skäl att anstränga sig till det yttersta för att nu icke råka ut för rättvisan. 
<sec/>
Han slet och vred sig förtvifladt, och juvelararen fick sig snart en törn, som kom honom att tumla in i butiken, och arbetet med polisen blef ännu lättare när det lyckades den anhållne att få båda sina händer fria. 
<sec/>
Just i samma ögonblick som poliskonstapeln förde handen till fickan för att taga upp sin signalpipa och tillkalla hjälp, träffades han af ett slag, som kom honom att tumla mot väggen och kasken att falla af hans hufvud. 
<sec/>
Och som en pil satte Armand därpå i väg framåt gatan och in i en af de halfmörka tvärgatorna utan att någon lyckades gripa honom, trots att åskådare och äfven förföljare icke saknades. 
<sec/>
Diamanten hade han ännu i sin ficka, när han en kvart senare befann sig på Kungsholms kyrkogård, där han skyddad af mörkret slagit sig ned på en sten invid kyrkan för att pusta ut efter en synnerligen ansträngande dust med stockholmspolisen, men fortfarande utan kontanter att kunna lämna denna stad, till hvilken Bianca lifligt rådt honom att icke komma. 
<chapter/>
<chaptername>HvadAndenHadeAttSäga</chaptername>

<chaptername>SEXTONDE KAPITLET.</chaptername>

<chaptername>Hvad »anden» hade att säga.</chaptername>

<sec/>
Bianca hade all anledning att känna sig förskräckt öfver Armands plötsliga ankomst till hufvudstaden. Och uppträdet i hennes klädloge gjorde hennes sinnesstämning föga lugnare, ty hon befarade, att hennes f. d. älskare ej skulle dröja med att kräfva ut repressalier för det våld, han fått utstå af Charles Deroque. 
<sec/>
Men hvad som i all synnerhet oroade henne, var den olyckliga händelsen med Armands papper i den röda portföljen. 
<sec/>
Hur hon än funderade, kunde hon ej bli klok på hvad hon skulle ge Armand för förklaring på denna portföljs försvinnande, och hon kände, att hon måste stanna vid det skälet, att dessa viktiga värdepapper helt enkelt blifvit stulna. 
<sec/>
Under hvilka omständigheter som helst, kunde Armand nu frukta, att snart blifva jagad på fullt allvar. 
<sec/>
Och hur skulle det under sådana omständigheter gå henne själf? 
<sec/>
Visserligen hade icke hon något att skaffa med den mystiska arfshistorien, hvars hela hemska sammanhang hon icke ägde en aning om. Men hon kände, att hon icke skulle kunna gå alldeles fri på den grund, att man funnit portföljen just hos henne, och äfven borde kunna räkna ut, i hvilket förhållande, hon stått till Armand. 
<sec/>
Denna sista tanke förde henne in på en ny, som märkvärdigt nog nu trängde sig på henne för första gången. 
<sec/>
Hur skulle hon göra med den af Armand uppsatta våningen, som han hyrt, möblerat och på det furstligaste inredt enkom för hennes räkning? 
<sec/>
Vore det kanske icke klokast, att med första lämna densamma? 
<sec/>
Och hon förvånades öfver, att han icke redan befallt henne att göra detta efter, det mottagande, han fått röna nu, när de senast träffades. Eller hade han kanske därtill några bevekelsegrunder, som hon icke kunde ana, utom den, som hon väl nu knappast vågade tro och lita på, den nämligen, att han ännu älskade henne? 
<sec/>
Hon hade ju tydligen hört honom yttra, att han kände till hennes nya förbindelse, och hon bara undrade på, hur han kunnat få reda på denna sak under den korta tid, han varit i Stockholm, där han henne veterligen icke kände en människa och ännu mindre någon, som var deras gemensamma bekant. 
<sec/>
Emellertid hade Bianca mottagit nytt bud från ryssen! 
<sec/>
Ramodanofsky, som fortfarande höll sig inne – enligt hvad han skref till Bianca och på grund af den uppdiktade blessyren – ville tala med henne om en viktig angelägenhet. 
<sec/>
Hon höll på att kläda sig och skulle just – för att stämma den nye älskaren mera sympatisk – taga fram den diamantring, hon fått af honom, och som kväll efter kväll väckt den lifligaste beundran från variétésalongen. 
<sec/>
Men hur hon letade i sitt juvelskrin och sedan i alla möjliga gömmor var det henne omöjligt att finna denna ring, hvars värde hon skattade högst af alla sina öfriga smycken. 
<sec/>
Rädd att hafva glömt den i sin klädloge, kastade hon på sig en kappa för att skynda dit. 
<sec/>
Men äfven där kröntes hennes letande med lika liten framgång. 
<sec/>
Någon måste hafva stulit ringen! 
<sec/>
Att hon skulle kunna hafva tappat den, ansåg hon för alldeles otroligt, ej minst på den grund, att hon mycket väl erinrade sig, att hon ej haft den på sig under representationen, då hon gått upp på tribunen sedan Armand blifvit utkastad af Deroque. 
<sec/>
Och icke kunde väl Armand hafva stulit den? – Han hade ju inte varit ensam så lång stund i logen, att detta vore möjligt, fast hon – såsom hon snart erinrade sig det – under hans närvaro haft ringen liggande framme på toalettbordet. 
<sec/>
Och Deroque? 
<sec/>
Nej, han skulle inte vågat taga den – lika litet, som han skulle våga stjäla någon annan af Biancas tillhörigheter. Ty han visste, att hon skulle angifva honom, om han blef utsatt endast för skuggan af en dylik misstanke. Och han var af naturen synnerligen rädd för allt hvad poliser heter, med hvilka han för öfrigt aldrig haft något att skaffa, med undantag af ett par, tre tillfällen, då han kommit i farten på grund af slagsmål. 
<sec/>
Slutligen fanns det Lisette. 
<sec/>
Hon kunde emellertid icke bli misstänkt i det här fallet, ty hon hade ej ens varit inne i hytten den ifrågavarande kvällen. Annars vore det nog icke så alldeles omöjligt, att hon gjort ett försök till storkap, ty hon var känd att kunna snatta åt sig ett och annat, när det föll sig lägligt. 
<sec/>
Under hvilka omständigheter som helst ville Bianca göra ännu en undersökning, och fann hon då icke sin ring skulle stölden anmälas, ty utan vidare ville hon ej gå förlustig om ett sådant smycke. 
<sec/>
Nu måste hon emellertid till Ramodanofsky, ej så litet nyfiken öfver, hvad han kunde vilja. 
<sec/>
Och hon infann sig, fast besluten att med första få honom till en ny draggning efter den i Järlasjön liggande skatten, hvars återfinnande skulle göra henne till millionärska och i lyckligaste fall äfven till furstinna. 
<sec/>
Leroy – den förmente fursten – hade emellertid fått åtskilligt att tänka på. 
<sec/>
Duprès skref ifrån Paris, att M:me Andersson kunde vara att vänta till Stockholm hvilken dag som helst. Denna underrättelse hade han erhållit af Marie Lanclode, som endast med stor öfvertalningsförmåga lyckats utverka tillstånd att få ledsaga henne på denna färd. 
<sec/>
Men det hade äfven influtit en annan underrättelse, som kunde anses minst lika viktig, om ej af ännu större betydelse, och denna var, att den engelske skurken, f. d. slottsförvaltaren John Brown kunde väntas till Stockholm. 
<sec/>
På detta vis kunde det hända, att hela röfvarebandet skulle vara att infånga härstädes, och under alla omständigheter måste man taga sina mått och steg därefter. 
<sec/>
Till den ändan hade han – Leroy – att först och främst söka betjäna sig af Bianca såsom det centrum, kring hvilket ligan med all säkerhet komme att kretsa. 
<sec/>
Men för att hålla hennes åtgöranden bättre under ögonen, vore det af nöden, att hon aflägsnades från sin nuvarande bostad, såsom Leroy redan förut äfven tänkt göra. 
<sec/>
Och det var om den saken, han nu tänkte tala med den väntade, där han satt i sin furstligt inredda lägenhet vid Regeringsgatan – en lägenhet, som till och med var betydligt elegantare än den, hvilken Armand anskaffat åt Bianca, och som hon – af berättigade grunder – trodde sig snart blifva bortmotad från. 
<sec/>
Denna dag ansåg sig Leroy behöfva spela rollen af att vara på bättringsvägen, och han mottog äfven den ’dyrkade’ uti salongen och ej som förra gången nedsjunken i en hvilstol samt lätt bleksminkad. 
<sec/>
Han tycktes vara vid strålande humör, då han redan i tamburen fattade hennes händer och kysste dem sägande: 
<sec/>
»Du kan aldrig tro, hvad du varit väntad. Allt sedan du senast lämnade mig, har jag räknat minuterna till detta ögonblick; kom in, älskade!» 
<sec/>
Och han förde in henne och tryckte själf ned henne i en svällande chaislong samt slog sig ned på en låg puff helt nära hennes sida. 
<sec/>
Hon gjorde sig så strålande som möjligt och hon gaf honom en blick, som skulle kunnat komma hvilken annan beundrares hjärta än Leroys att klappa fortare. 
<sec/>
Ja, hon lät till och med sin lilla behandskade hand helt lätt och smekande fara öfver Leroys ena kind, när hon med sin mest sammetslena röst gaf till svar: 
<sec/>
»Du vet då icke, hvad jag längtat efter dig ... Icke en blund har jag fått denna natt af oro för din blessyr ... Alla möjliga historier om blodförgiftning ha kommit för mig, och jag har med ångest tänkt mig hur mycket värre det kunnat gå, om du halkat och råkat falla i.» 
<sec/>
»Älskade! Tror du då ej, att jag kan simma?» svarade Leroy, tydligen läsande hennes tankar, som gåfvo honom ett godt uppslag till hvad han egentligen ville ha fram ... »Jo; jag simmar som en fisk och kan äfven dyka, hvarpå du snart själf skall få se ett duktigt prof.» 
<sec/>
»Du förskräcker mig!» utropade Bianca ... »Det kan väl aldrig vara din mening, att själf dyka ned i det farliga djupet invid den sten, där danskan förlorade lifvet?» 
<sec/>
»Jo, detta är verkligen min mening», svarade Leroy med den trovärdigaste min i världen. »Men jag inser, att jag i alla fall icke kan komma någon hvart, om jag ej har bistånd af din närvaro. Du kanske erinrar dig, hvad som stod på den där underliga spökskriften, som jag fann på slottet utanför Donskaja vid Ural, dessa ord: ’Vinn hennes kärlek, hvars bild du sett, och hon blir den hjälp, du har af nöden.’» 
<sec/>
»Ack, jag minns!» utropade Bianca inspirerad. »Och du vet, att jag vill i allt bli dig till en hjälp.» 
<sec/>
»Jag tror dig, älskade! Men har du äfven minne för, att samma skrift gaf mig följande ord: ’Men icke blott hennes hjärta skall du vinna, utan äfven hennes tro ...’ »Kommer du ihåg äfven dessa ord?» 
<sec/>
Bianca fann det lämpligt att slå ned blicken, när hon gaf till svar: 
<sec/>
»Jag minns äfven dessa ord och jag har ofta betänkt deras innebörd.» 
<sec/>
»I så fall, Bianca, tycker jag dock, att det är minst sagdt underligt af dig, att du ej slutat med den gamla förbindelse, som du hade innan vi blefvo bekanta.» 
<sec/>
Bianca rodnade. Och denna rodnad var fullt naturlig. Hon visste ej, hvad hon skulle svara och hon teg. 
<sec/>
Leroy fortsatte: 
<sec/>
»Det kan synas dig underligt, att jag känner din hemlighet så väl, som jag verkligen gör. Inte sant? 
<sec/>
Hon svarade med att böja hufvudet och var verkligen djupt förvånad öfver att han kunde känna till denna sak. 
<sec/>
Leroy tog hennes händer och sade: 
<sec/>
»Det är icke på skvallervägen, som detta kommit till mina öron, utan som förr en gång är det högre makter, som här drifvit sitt spel.» 
<sec/>
»Högre makter!» upprepade Bianca, lätt darrande. »Jag förstår dig icke. Är det äfven nu en ande, som ...» 
<sec/>
»Ja, en ande, Bianca!... Den har visat sig för mig i natt, och dess bud var så tydligt, att jag gärna icke skulle kunnat missförstå ett enda ord.» 
<sec/>
»Och du skulle kanske vilja upprepa dem för mig, om jag nu ens äger rätt att få höra dem.» 
<sec/>
»Det är just för att du skall få del af dem, som jag nu bedt dig komma hit», svarade Leroy, anläggande det halft spöklika tonfall, som han redan en gång förut sett hafva ett visst suggererande inflytande på Bianca. »Men hvad jag nu omtalar skall bringa oss båda den största olycka, såvida du låter mina ord gå vidare. Mellan dig och mig måste de stanna. Vill du lofva mig detta, Bianca?» 
<sec/>
»Jag svär dig det!» svarade Bianca patetiskt. »Och må den heliga jungfrun straffa mig, om jag bryter min ed.» 
<sec/>
Leroy tryckte hennes hand, sägande: 
<sec/>
»Din ed är min borgen. Så hör då ... Klockan kunde vara en kvart öfver ett i natt, när jag vaknade vid att ett besynnerligt starkt ljussken fyllde min sängkammare. Halft förfärad reste jag mig och kunde till en början ej se annat än att rummet låg i strålande belysning, en belysning, hvars källa det dock var mig omöjligt att upptäcka.» 
<sec/>
»Jag ville ropa samt tillkalla min kammartjänare. Men det var som om någon tillsnört min strupe. Icke ett ord kom öfver mina läppar.» 
<sec/>
Han gjorde här en paus för att observera Bianca, under det att han syntes försjunka i tankar. Och då han fann, att han nu hade henne i den rätta sinnesstämningen, fortsatte han: 
<sec/>
»Ändtligen tyckte jag mig märka, att ljusskenet försvagades och jag började tänka mig vara utsatt för en dröm, hvars verkningar fortsatte i min hjärna ännu sedan jag vaknat och utan minne af drömmens öfriga förvecklingar ... Detta inverkade ändtligen så, att jag åter lade hufvudet på kudden och riktigt kände hur jag somnade in.» 
<sec/>
»Men nu började ett annat gyckelspel, såsom en tviflare skulle kalla, hvad jag nu erfor. Det ljusa skenet, som var hvitt och hade något af elektriskt källflöde öfver sig, försvann. Men genom mörkret trängde snart upp en underlig rodnad, som växte sig allt starkare och snart minde om en märkvärdigt grann solnedgång med alla dess fantasirika skiftningar.» 
<sec/>
»Om jag såg detta i drömmen eller vaken skall jag låta vara osagdt. Men att jag icke drömde, när jag ur detta sken fick se en mänsklig varelse framträda, detta kan jag våga lif och gods på när som helst. Och vet du, hvad det var för en jag såg? Jo, just samme min släkting, som en gång var den sköna danskans hemlige make, han, som gaf henne alla de dyrbarheter, som skola bli dina, bara vi nu få upp dem från sjöns botten.» 
<sec/>
Här gjorde han en ny paus. 
<sec/>
Han såg huru hennes ögon glödde af vinningslystnad och dröjde icke med att passa in sin stora clou i denna fråga, när han sade: 
<sec/>
»Men det var icke blott min store namnes bild jag fick se, eller rättare hans ande, utan jag fick äfven höra hans röst. Och vet du hvad han sade? – Jo, hör noga på och lägg hvarje ord väl på minnet. Sålunda föllo sig hans ord: 
<sec/>
»Du, Alexis Ivan Ramodanofsky, hör noga på hvad jag har att säga dig. Den kvinna, som nu är dig behjälplig med att upptaga den af min Dagmar en gång burna skatten, är dig icke trogen! Hon älskar en äfventyrare. Och innan denne blir fast för lagens arm, skall skatten aldrig komma upp. Skall hon bli din brud, måste hon öfvergifva denne äfventyrare och gifva sig helt åt dig. Hvad åter beträffar hennes make, är detta endast ett skenäktenskap, af hvilket hon ej är beroende!» 
<sec/>
Bianca satt alldeles stum af häpnad. 
<sec/>
Leroy fortsatte: 
<sec/>
»Nu vet du, hur sakerna stå. Och hör nu min vilja. Skall vår kärlek hafva något resultat, öfverger du äfventyraren. Men inte nog med detta. Du skall redan i dag i hemlighet afflytta från den bostad, du har nu och flytta hit. Själf måste jag göra en tur öfver till S:t Petersburg, men är här igen inom nio dygn. Då hyr jag mig rum på Grand Hôtel och då skola vi med allvar söka efter skatten. Och när den är funnen, far du med mig till Ryssland, där vårt bröllop firas.» 
<sec/>
Han räckte henne på nytt handen frågande: 
<sec/>
»Och nu älskade: Svara mig ... Går du in på att öfvergifva äfventyraren?» 
<sec/>
»Ja, Alexis!» svarade Bianca hänförd. 
<sec/>
»Ah, du flyttar hit redan i dag?» 
<sec/>
»Ja. Jag gör allt för att lyda dig!» 
<chapter/>
<chaptername>NärmareMålet</chaptername>

<chaptername>SJUTTONDE KAPITLET.</chaptername>

<chaptername>Närmare målet.</chaptername>

<sec/>
Bianca inflyttade redan samma dag i Ramodanofskys våning vid Regeringsgatan. 
<sec/>
Hennes ’vapendragare’ Charles Deroque fick naturligtvis följa med och erhöll till sin stora belåtenhet ett långt trefligare rum än han haft i den förra lägenheten. 
<sec/>
Däremot hade kammarjungfrun Lisette fått nöja sig med en högst otreflig skrubb, som ej hade annan belysning än den, hvilken insläpptes från tamburen genom ett liksom på förra stället åt förstugan vettande fönster. 
<sec/>
Denna omändring till hennes nackdel misshagade henne i hög grad, ej minst på grund af en händelse, som vi nu gå att förtälja. 
<sec/>
Hon hade svårt att lära sig svenska och umgicks aldrig med husets andra tjänare; dels på grund af att dessa ej kunde förstå henne, dels äfven, emedan hon var en smula ’förnäm’ af sig och redan börjat allvarligt fundera på om hon inte skulle försöka sig på att bli variétéartist själf. 
<sec/>
Tanken var visst icke förflugen. 
<sec/>
Lisette hade mycket väl reda på, att bland alla dessa fransyskor, engelskor och tyskor, som befolkade variététribunerna, fanns det ett betydligt antal, hvilket hade gått nära direkt från köksspisen, eller andra därmed likställda befattningar, till den upphöjda plats, där de nu lockade sin publik mer med knubbiga former och obesvärade fasoner än med sin röst. Ty af förmåga att sjunga hade på flertalets lott ej fallit mer än hvad naturen skänkt åsnan och ankan. 
<sec/>
Lisette däremot hade en liten, ganska behändig röst. Och hon ägde på sätt och vis äfven ’scenvana’ genom hvad hon iakttagit och lagt på minnet under sina irrfärder såsom Biancas kammarjungfru. 
<sec/>
Hon ämnade nu icke dröja med att sätta sina icke allt för öfverspända och för högt flygande planer i verket, synnerligast som hon trodde sig när som helst kunna bli uppsagd, på grund af den onåd, hon råkat falla i sedan någon tid. 
<sec/>
Under föreställningen å variétén gjorde hon en afton bekantskap med en medelålders herre af ganska distingueradt utseende, hvilken tilltalade den lilla näpna fransyskan på hennes modersmål. Det var icke svårt att höra, att han icke var född fransman. Men han var i alla fall en person, som hon kunde tala med, en ann än Bianca – med hvilken det icke kunde bli fråga om att växla tankar – ty hon – Lisette nämligen – hade endast att mottaga befallningar. Bianca höll nämligen strängt på sin ’värdighet’, i synnerhet sedan hon fått i sitt hufvud grillerna att kunna bli verklig furstinna. 
<sec/>
Man kom öfverens att träffas, den artige främlingen och Lisette, och redan följande eftermiddag hade man ett nytt möte, en liten tête à tête uti Hellbachers konditori i ett hörn af Kungsträdgården, där man smorde sig väldeliga med chocolade och bakelser. 
<sec/>
Mannen, hvilken presenterat sig som schweizare – han sade sig vara hemma i Bern – hette Moritz Legrand och var till yrket urmakare. Till Stockholm hade han kommit för att tillträda en befattning hos uppgifven urmakare vid Drottninggatan, ett af Stockholms större etablissement i sitt slag – och som han sade sig trifvas här förträffligt, synnerligast sedan lyckan fört honom i Lisettes väg, ämnade han stanna här. Ja, han lät henne till och med förstå, att det kanske icke skulle bli alldeles omöjligt att bosätta sig, ty hans inkomster voro mer än tillräckliga för två, om man icke ’kastade sig’ allt för vårdslöst. 
<sec/>
Den blick, som ledsagat detta sista meddelande, var icke svår att tolka. Och Lisette gjorde detta på samma sätt, som hvilken annan flicka som helst skulle gjort det i hennes ställe. Legrand var nu visserligen icke det ideal, som hon gjort sig beträffande en make, men han var en rangerad karl, och en skötsam urmakare är i alla fall bättre, resonerade hon, än en bortskämd variétésångare, som till slut ofta blir en likadan mes som Biancas Deroque, som nu hade alla sina passioner koncentrerade på att hvarje dag få sig minst ett rus. 
<sec/>
Mötena blefvo dagliga och det dröjde icke länge förrän Lisette var nog oförsiktig att äfven taga mot urmakaren i Biancas våning – naturligtvis aldrig annars än när husmodern var borta. 
<sec/>
För Deroque hade hon intet att frukta. Denne var aldrig hemma annat än när han sof ruset af sig, och skulle äfven med säkerhet icke brytt sig det minsta om att Lisette skaffat sig en älskare, som, hvilket ej var sällsynt, delade den mörka skrubben med henne. 
<sec/>
Hvad emellertid hvarken Lisette, urmakaren eller Deroque visste, det var att porten till huset vid Regeringsgatan allt sedan Bianca flyttade in i detta hus, var bevakad natt och dag. 
<sec/>
Alltid fanns det någon i denna ports närhet, som höll utkik på dem, som gingo och kommo därin och därut, men en utkik, som det skulle fordrats stor uppmärksamhet att kunna iakttaga för den, som icke särskildt haft anledning att studera den saken på rena allvaret. 
<sec/>
Dessa spioner voro Leroys och Duprès’ samt Gunnar Holms utskickade, när de ej voro där själfva, hvilket icke heller var så ovanligt. 
<sec/>
Och det säger sig själft, att det icke undgått dessa väktare, att kammarsnärtan Lisette fått sig en ’fästman’. 
<sec/>
Som denne emellertid aldrig syntes i sällskap med Bianca och icke ens hälsade på henne, när de möttes någon gång i porten, lade man icke någon vikt vid urmakaren, utan denne fick ostörd af polisen fortsätta med sin kurtis. 
<sec/>
Det fanns emellertid en af de spionerande, som icke alldeles utan reflektioner åsåg urmakarens lilla kärleksaffär. Och denne var Gunnar Holm. 
<sec/>
En kväll hade han nämligen efter mörkrets inbrott, men innan ännu gasen blifvit tänd, fattat posto i förstugan till huset vid Regeringsgatan och där af en ren händelse kommit att bevittna följande samtal mellan kammarsnärtan Lisette och hennes beundrare. 
<sec/>
»Kommer han aldrig hit nu mera?» sade urmakaren till Holms förvåning på renaste franska. 
<sec/>
»Nej», svarade Lisette. »Han har inte varit här sedan madame hyrde denna lägenhet.» 
<sec/>
»Och det är en rysk furste, som hon nu låter hålla sig af», fortsatte urmakaren helt nyfiket. 
<sec/>
»Jag tror det, af vissa bref, som jag kommit öfver.» 
<sec/>
»Och han kommer inte hit heller?» 
<sec/>
»Löjligt nog inte. Han har inte varit här en enda gång sedan vi flyttade in. Men jag hörde en dag madame säga till Deroque, då hon grälade på honom för någon fylla – han hade nämligen druckit ur ett par flaskor af madames finaste madeira: ’Det skall bli slut med det här’, sade hon, ’när bara Alexis kommer från Petersburg ...’ Så sade hon. Och jag drog naturligtvis den slutsatsen, att den där underlige fursten rest hem till Ryssland ett tag.» 
<sec/>
Under detta samtal hade Lisette och mannen hunnit upp för trappan och en dörr öppnades samt stängdes, hvarpå allt blef tyst. 
<sec/>
Men Gunnar Holm drog, som sagdt, sina slutsatser samt beslöt att för sin del icke lämna den frågvise pigfriaren ur sikte utan försöka taga reda på hvar han egentligen höll hus. 
<sec/>
Och ett par timmar senare, när mannen åter kom ned – kort efter det att Bianca och Deroque begifvit sig af till variétén – åter följd af kammarsnärtan, följde Holm efter och såg huru de skildes i hörnet af Hamngatan, hvarvid Lisette gick nedåt men hennes älskare uppåt. Och det var nu denne senare, som Holm förföljde vidare. 
<sec/>
Denna gång bar det af ned till Klara Norra Kyrkogata, där mannen försvann i porten till Hôtel Bellman, och en stund senare hade Holm genom portieren tagit reda på, att denne man hette Robert Stowe från Newyork! 
<sec/>
Man kan ju icke undra på, att Gunnar Holm genom vissa sammanställningar fann det ganska misstänkt, att denne Robert Stowe från Newyork var så synnerligen hemma i franska språket, att han på detta och endast med en lindrig brytning kunde kurtisera med en munvig parisisk kammarsnärta på hennes modersmål. 
<sec/>
Men detta kunde i alla fall lättare finna sin förklaring än hvad han fann redan följande dag och detta var: 
<sec/>
Gunnar Holm hade utsatt en af sina pålitligaste gossar att bevaka porten utanför Hôtel Bellman, med uppgift om den fransktalande Robert Stowes signalement. 
<sec/>
Vid tolftiden hade mannen i fråga visat sig samt styrt kosan öfver kyrkogården ned åt Vasabron samt öfver denna till Staden. Han hade där gått upp i ett hus i Storkyrkobrinken samt dröjt en god stund, men ändtligen kommit ned i sällskap med en ny flicka, som sett ut att vara tjänarinna i något bättre hus. 
<sec/>
Flickan hade haft en tillbringare i handen, antagligen stadd i något hushållsärende. Men detta hade icke hindrat att Robert Stowe hade gått in med henne på ett kafé i närheten. 
<sec/>
Kort därefter följde Gunnar Holms utskickade med in på detta kafé, och han blef där i tillfälle att – sittande helt nära det inre rum där Stowe och flickan tagit plats – bli vittne till följande brottstycke af ett samtal, som fördes på engelska: 
<sec/>
»När tror du att hon reser?» frågade Stowe. 
<sec/>
»Om en vecka ... Vi ha fåfängt väntat att monsieur Armand skulle infinna sig.» 
<sec/>
»Tror hon kanske, att han rest till London?» 
<sec/>
»Det ser nästan så ut. Och hon är rädd, att han där skulle sammanträffa med en viss Mr Brown.» 
<sec/>
Vid dessa ord hade engelsmannen eller amerikanaren låtit höra ett underligt skratt, som särskildt ådragit sig den lyssnandes uppmärksamhet, och flickan hade yttrat: 
<sec/>
»Den där Brown har jag förut hört talas om ett par gånger. Man säger, att han skall vara en riktig ärkeskurk och att det knappt finns en enda människa, som han inte förr eller senare gör något ondt sedan han först ställt sig in med henne.» 
<sec/>
»Säger man det?» svarade Stowe åter med sitt elaka skratt. 
<sec/>
»Ja, madame är då alldeles ursinnig på honom och hon beklagar den stackars Armand – hvad det nu är för en – att han råkat bekanta sig med en dylik gynnare ... Men här sitter jag och pratar och glömmer alldeles bort frukosten. Madame blir inte god på mig, när jag kommer igen ... Du kan ju titta upp efter tre, ty då vet jag alldeles bestämdt, att hon har gått ut.» 
<sec/>
Den lyssnande tyckte sig efter detta höra liksom ljudet af en kyss och därpå svarade mannen: 
<sec/>
»Klockan tre på slaget. Och i kväll bjuder jag på variétén eller teatern, hvilket du vill.» 
<sec/>
»Kom säkert, Robert, och gör inte som sist», svarade flickan och hördes resa sig, hvarpå mannen svarade: 
<sec/>
»Lita på mig, Anny. I kväll skall jag icke mankera.» 
<sec/>
Ännu en kyss hördes, hvarpå flickan, som kallades Anny, kom ut och lämnade kaféet, medan Stowe satt kvar liksom den lyssnande. 
<sec/>
När Stowe en stund senare betalt och gått, följde den lyssnande strax efter. Men hur rask han än var i vändningarna, var Stowe ännu raskare och stod icke till att upptäcka. 
<sec/>
Spejaren begaf sig därför till Gunnar Holm och berättade hvad han kommit under fund med, och denne var icke sen att draga några mycket viktiga slutsatser gående ut på, att man nu hade så godt som hela skojarebandet i staden, och att den där Robert Stowe mycket väl kunde vara ingen mindre än skälmen Brown själf, som spionerade på dels Bianca genom Lisette, dels äfven på Annys husmoder, som det återstod att närmare taga reda på, hvad det kunde vara för en kvinna. 
<sec/>
Redan följande dag hade Gunnar Holm klart för sig att denna kvinna måste vara den mystiska madame Andersson. 
<sec/>
Hennes porträtt, eller ett, som åtminstone var mycket likt henne, återfann Holm i detektiva polisens förbrytarealbum. Men i detta kallades hon för Carolina Eufrosyne Löfkvist och stod antecknad för åtskilliga fula puts, som bl. a. skaffat henne tre års tukthus. 
<sec/>
Man hade genom dessa rön kommit upplösningen mycket nära, som man hoppades; och såväl Leroy – hvilken naturligtvis icke alls lämnat Stockholm – som Duprès – hvilken nyligen anländt hit från Köpenhamn efter att dessförinnan hafva gjort en afstickare till London och anmält Brown samt Armand för sina tjänstebröder i Scotland Yard – båda dessa, Leroy och Duprès – kunde icke nog tacka Gunnar Holm för hans visade vakenhet, och det bestämdes, att detektiven Charles Bois skulle få den misstänkta M:me Andersson på sin lott, under det att Leroy och Holm skulle närmare studera den pigtjusande Robert Stowe. 
<sec/>
Duprès – själfva den ledande chefen – skulle observera Bianca, och hoppades, att i hennes närhet snart kunna få korn på Armand, hvilken alldeles tycktes hafva försvunnit från skådeplatsen. 
<sec/>
Kunde man nu endast få honom fast, skulle snart det stora afgörande notvarpet dragas. 
<sec/>
Detta var nu också på allra högsta tid. 
<sec/>
Den stackars Louis du Cortès började alldeles förtvifla, och kostnaderna hade redan mycket öfverstigit hans krafter. 
<sec/>
Ingen ville vidare låna honom några pängar till ett så vanskligt företag, som att få fatt på en sådan ärkeskälm som den falske arftagaren till slottet La Forselle, och han ansåg sig böra vara nöjd med, att man kommit öfver de papper, med hvilka denne utgifne Armand stödde sin rätt till ofvannämnda gods. 
<sec/>
Enligt fransk lag och rättvisa var detta emellertid icke nog. 
<sec/>
Man kunde ingenting göra för Louis du Cortès, innan brottslingen vore fast, och man fick absolut visshet på dels att papperen voro falska, dels att den verklige Armand du Cortès ej vore i lif och kunde göra sina anspråk gällande. 
<sec/>
Till och med utan att innehafva dessa papper – som voro lagligen inregistrerade i vederbörande myndigheters böcker – kunde den falske Armand ännu blifva rätt besvärlig, om han döke upp och gjorde sina anspråk gällande. 
<sec/>
Och det var detta, som måste förhindras och som äfven skulle förhindras enligt hvad Duprès lofvade. 
<sec/>
Men ännu fordrades mera pängar och mera tid. 
<chapter/>
<chaptername>EttMöte</chaptername>

<chaptername>ADERTONDE KAPITLET.</chaptername>

<chaptername>Ett möte.</chaptername>

<sec/>
Armand hade inte glada dagar. 
<sec/>
Han var nu så godt som alldeles pank och kunde icke ens tänka på att komma till London, när det icke lyckades för honom att mönstra på något fartyg – ångare eller seglare – distineradt till nämnda stad för att därstädes sammanträffa med John Brown, hvilken han var fullt öfvertygad nu uppehöll sig därstädes. 
<sec/>
Hvad skulle han nämligen där att göra, när han ej hade med sig de viktiga papper, som behöfdes för att man skulle kunna sälja det stora gods, hvars ägare han utgaf sig för att vara. 
<sec/>
Han hade icke heller riktigt tänkt sig in i hur han skulle nu taga Bianca, sedan han obetänksamt stulit hennes diamantring, en stöld, hvilken hon bestämdt genast måste hafva märkt och anmält. Ty på annat sätt kunde han icke förklara, att polisen så hastigt kommit honom på spåren och så när lyckats gripa honom. 
<sec/>
Juvelerarens ord, att stenen skulle vara falsk, var naturligtvis endast en fint af denne, trodde Armand, för att kvarhålla honom tills polis hann anlända. 
<sec/>
Armand kände nämligen Bianca. Och han visste, att hon, så firad som hon var nu, skulle ansett det under sin värdighet att pryda sig med falska smycken, när hon bara behöfde lyfta ett finger för att hennes många beundrare skulle skynda att fylla detta och äfven alla hennes andra fingrar för att icke tala om hals och hår, med äkta prydnader af alla slags ädla stenar och pärlor i utsöktaste infattningar. 
<sec/>
Han hade haft tillfälle att studera detta, när han ett par aftnar ytterligare eggat upp sina passioner för denna kvinna genom att från variétésalongen åskåda hennes frivola rörelser och åhöra hennes lika frivola sånger. Och han hade sett huru de beundrande skarorna hyllat henne på alla upptänkliga sätt samt att hon – sedt genom en depraverad smaks ögon – kunde ha anspråk på att kallas denna variétés förnämsta dragningskraft. 
<sec/>
Hur som helst måste han emellertid träffa henne för att utfå den röda portföljen. Och när han sedan med denna i sina händer lyckats realisera sin idé att bli millionär, då skulle han lägga sitt rof för hennes fötter och då visste han, att hennes tro på den där ryssen skulle börja vackla. Om icke detta inträffade, då vore han fast besluten att själf styra det så, att denne rival ej skulle vidare gå honom ur vägen. Ett mord hade han begått och för Biancas skull vore han färdig att när så påfordrades begå ett till. 
<sec/>
Den falska diamanten hade han ännu i sin ficka. 
<sec/>
Han vågade icke längre bjuda ut den i Stockholm och han hade beträffande dess användning kommit på en annan idé. 
<sec/>
Som han äfven ägde kvar själfva ringen tog han sig för att åter inpassa diamanten i densamma, och det var nu hans mening att återställa den till dess ägarinna på samma gång han hämtade sina papper. 
<sec/>
Vore det så att hon icke misstänkte honom för stölden – en sak, på hvilken han var mycket osäker – då skulle han oförmärkt lägga den på någon plats i hennes bostad – han hade tänkt sig under hennes toalett, där den kunde återfinnas vid någon sopning och blifva betraktad såsom nedfallen och undansparkad. – Men sade hon honom rätt ut, att hon trodde honom om att hafva stulit denna ring, då ville han på sina knän erkänna detta brott, hvartill nöden drifvit honom och han hoppades att hon under sådana omständigheter ej skulle neka honom sin förlåtelse. 
<sec/>
På sjunde dagen – då det var riktigt ute med honom af bekymmer – mognade detta hans beslut till handling. 
<sec/>
Han begaf sig – fortfarande elegant klädd såsom han varit det, då han visade sig i Biancas klädloge – till huset vid Biblioteksgatan, där han försiktigt smög sig in sedan han noga observerat om det kunde vara någon, som där lurade på honom. 
<sec/>
Han fann vägen fri och gick upp för trappan, ej utan en plågsam känsla af oro öfver utgången. 
<sec/>
Och han ringde på, fast besluten att ej låta afvisa sig af den näsvisa kammarsnärtan, som hyste sina dubier om att trashanken kunde vara en förklädd grefve. 
<sec/>
Hvad han nu närmast fruktade var att Bianca kunde vara upptagen af en dylik gynnare, som han förra gången ställt på hufvudet i tamburen – såsom vi erinra oss den till diplomat förklädde detektiven. – 
<sec/>
Men intet af dessa hinder mötte honom denna gång utan ett mycket större och därtill ett alldeles opåräknadt. 
<sec/>
Detta var ett nytt ansikte och en svensktalande kvinna, som icke alls begrep hvad han sade och som på alla hans frågor efter M:lle Bianca Devin, eller chansonetten Bianca endast hade till svar en hel del obegripliga ord, hvarpå hon – alldeles som Lisette hade gjort det – slog igen dörren midt för Armands näsa. 
<sec/>
Endast genom åtskilligt besvär och icke ens samma dag lyckades Armand skaffa sig en tolk och med dennes hjälp fick han veta, att Bianca flyttat men äfven, att man icke visste hvart hon flyttat. 
<sec/>
På kvällen eller rättare natten till den åttonde dagen uppfångade han en skymt af henne, när hon lämnade variétén. 
<sec/>
Hon hade Deroque i sällskap, och Armand ville ogärna komma i kontakt med dennes näfvar ännu en gång. 
<sec/>
Bianca och Deroque stego upp i en droska och denna rullade snart raskt uppför Hamngatan, till och med så raskt, att Armand, som halfsprang och slutligen storsprang, icke kunde hinna med längre än till hörnet af Regeringsgatan, där droskan svängde af och försvann i dunklet. 
<sec/>
Nästa kväll upprepades samma äfventyr dock med en viss betydande förändring. 
<sec/>
För sin sista slant vågade Armand denna gång förfölja i droska äfven han. 
<sec/>
Färden gick som förut uppför Hamngatan, där Deroque steg ur och vek af nedåt Gustaf Adolfs torg. 
<sec/>
Bianca fortsatte backen öfver och ned till Drottninggatan samt in på Stora Vattugatan där hon steg ur utanför ett gammaldags hus, betalade kusken och – försvann! 
<sec/>
När Armand hann fram till porten var denna stängd. 
<sec/>
Han vågade icke göra alarm genom att slå med portklappen, och någon portklapp tycktes icke finnas. 
<sec/>
Och resultatet af den misslyckade färden var att Armand efter en i det fria tillbringad kall natt fick uppsöka det nämnda huset vid Vattugatan följande dag för att då taga den sköna Bianca på sängen, såsom han trodde. 
<sec/>
Åter en ny desillusion! 
<sec/>
Ingen människa i det huset förstod honom och ingen människa kände där till någon Bianca som han fick veta när han efter nya svårigheter att anskaffa tolk lyckades göra sig förstådd. 
<sec/>
Han kunde dock svära på att hon gått därin genom porten den uppgifna natten, men detta hade endast till följd att han blef utskrattad samt underrättad om att i huset äfven fanns ett s. k. privathotell, dit den sköna nog mycket möjligt kunde hafva förirrat sig, men där hon emellertid icke var bosatt. 
<sec/>
Med sin tolk begaf sig Armand, kokande af vrede till hotellets innehafvarinna – en kvinna med synnerligen barskt utseende – och när han där lämnade Biancas signalement samt begärde att bli insläppt till henne, fick han till svar, att bråkade han länge i samma stil skulle det icke dröja många minuter förr än man skickade efter polis. 
<sec/>
Detta ingick icke i Armands plan. 
<sec/>
Men han började begripa sammanhanget så till vida, att Bianca den nämnda natten varit ute på något äfventyr, hvartill hon ej velat hafva sin bostad till skådeplats och från hvilket äfventyr hon måste hafva begifvit sig innan Armand hunnit hotellet i fråga. 
<sec/>
Mördaren och testamentsförfalskaren Armand fick lära sig, att en olycka kommer sällan ensam. Och han rasade med en sydländings intensitet hela den dagen tills han på natten åter begaf sig till variétén för att taga denna som utgångspunkt för en ny spaning. 
<sec/>
Tredje gången kom han verkligen så långt, att han fick reda på det hus, där Bianca nu bodde. 
<sec/>
Men han hade nog denna gång icke lyckats bättre än förut. Ty Bianca och Deroque åkte äfven nu och till detta hade Armand icke råd, såsom varande alldeles pank. 
<sec/>
Emellertid fick han syn på Lisette – henne som han haft tillräcklig anledning att förarga sig åt – Hon kom ut från variétén på samma gång som Bianca och Deroque, men fick ej åka i deras sällskap eller om det nu var så, att hon föredrog att gå. 
<sec/>
Armand var icke sen att följa efter och han aktade sig väl för att bli uppmärksammad af Lisette, som därvid kanske kunnat fått i sitt hufvud att leda den förföljande på afvägar. 
<sec/>
I hörnet af Regeringsgatan sammanträffade hon emellertid med en herre. Och i sällskap med denne gick hon helt långsamt ned mot Gustaf Adolfs torg. Men innan de hunno komma så långt tog Lisette afsked, och Armand sneddade öfver gatan för att se hvad huset hade för nummer. 
<sec/>
Medan han stod där och antecknade detta på ett papper för att hafva det i så mycket bättre minne, fick han plötsligt ett slag på axeln och en bekant röst hördes tilltala honom på franska sägande: 
<sec/>
»Grefve du Cortès! Käns jag inte igen?» 
<sec/>
Armand var nära att skrika till af förvåning, då han efter att några sekunder med en viss oro hafva betraktat mannen utbrast: 
<sec/>
»Är det väl möjligt? Kan det verkligen vara min hederlige Brown?» 
<sec/>
»Om han är så hederlig skola vi tala tyst om,» svarade främlingen ... »Men nog är det Brown ... Hur står det till?» 
<sec/>
»Just nu alldeles charmant,» svarade Armand i ett utbrott af den lifligaste glädje ... »Ni kommer som från skyn!» 
<sec/>
»Eller underjorden,» replikerade Brown, ty det var verkligen han, alias urmakaren Moritz Legrand eller Robert Stowe. 
<sec/>
»Kom hvarifrån ni vill,» svarade Armand och stack sin arm under den engelske skurkens. »Ni är under alla omständigheter mer välkommen än ni kanske varit det på mången god dag.» 
<sec/>
»Tack för komplimangen; men sluta nu med alla inledningar och låtom oss tala förstånd med hvarandra. Jag kan ju förutskicka, att jag är lika glad i att träffa grefven, som grefven kan vara det att träffa mig.» 
<sec/>
Han underströk ordet grefven på ett sätt som gjorde, att Armand fann sig föranlåten att svara. 
<sec/>
»Inga titlar jag ber. Vi hålla oss till bara namnen.» 
<sec/>
»Kanske inte ens det, om ni inte har något annat än du Cortès, ty, sanningen att säga, kan icke detta ha sina obehag här i stan nu sedan det finns en till här med det namnet.» 
<sec/>
»Nej, hvad säger ni? En till ... Skulle det möjligen vara Louis.» 
<sec/>
»Alldeles träffadt. Han och ingen annan är här.» 
<sec/>
»Åh!»... 
<sec/>
»Och vet ni hvem han söker?» 
<sec/>
»Nej, hur skulle väl jag kunna veta hans privataffärer.» 
<sec/>
Brown lät höra ett rått skratt innan han svarade: 
<sec/>
»Det var verkligen ett mycket lustigt ord ni kom med ... Privataffärer!... Ha! Ha! Ha!... Alldeles de’ ja’... Och kom nu med mig, så skola vi tala om våra privataffärer. Jag misstänker nästan att dessa komma att bereda den gröngölingen Louis åtskilliga små öfverraskningar. 
<chapter/>
<chaptername>Inbrottet</chaptername>

<chaptername>NITTONDE KAPITLET.</chaptername>

<chaptername>Inbrottet.</chaptername>

<sec/>
Armand följde Brown utan tvekan. 
<sec/>
Och när de hunnit ett stycke framåt gatan samt just skulle vika af upp till Brunkebergstorg, sade Brown: 
<sec/>
»Jag har verkligen sökt er med ljus och lykta, som man säger ...» Men när jag inte fann er i London, där jag väntade att ni skulle uppsöka mig, så skaffade jag reda på hvar den sköna Bianca Devin uppträdde, och den saken blef icke svår sedan jag skaffat mig ett exemplar af »Der Artist»... Jag fick reda på, att hon uppträdde i Stockholm ... Nåväl!... Då var det icke så svårt att leta ut, hvar ni befann er eller hur?» 
<sec/>
Armand betraktade Brown med förvåning, när han svarade: 
<sec/>
»Men hur visste ni väl att Bianca var artist?» 
<sec/>
»Förlåt, men den frågan synes mig vara ganska löjlig. Tror ni att en man som jag, hvilken varit med om åtskilligt, inte kan se att den där damen är en chansonette?» 
<sec/>
»Herre! Skall detta vara en förolämpning mot Bianca, min fästmö, så ...» ken åtskilliga upplysningar om tribun- och cirkusfolk kunna erhållas. 
<sec/>
»Så vore det i sanning inte mer än hon förtjänar och detta i mycket lindrig måtto ändå,» svarade Brown lugnt. 
<sec/>
»Herre! Jag ber om närmare förklaring!» utropade Armand hetsigt, i det han hejdade Browns steg. 
<sec/>
»Det skall ni visst få det,» svarade denne lika lugnt som förut. »Men i alla fall inte här på gatan. Ty sanningen är att polisen slår lika mycket efter mig som er. Och min gamla regel är att alltid göra försiktigheten till en dygd.» 
<sec/>
Han började åter gå under det han frågade: 
<sec/>
»Vi kunna ju gå upp till er och mellan fyra väggar fortsätta vårt resonemang ... Hvar bor ni?» 
<sec/>
»Sannerligen jag vet det själf,» svarade Armand dystert. 
<sec/>
»Hur! Jag förstår ... Ni är utan mynt?» 
<sec/>
Armand svarade med att sänka hufvudet. Frågan var också besvärande. 
<sec/>
Den andre fortsatte: 
<sec/>
»Nå, den saken borde jag kunnat tänka mig,» fortsatte Brown ... »Men vi skola nu stöka till det så, att det inte skall fattas mynt hvarken för er eller för mig på mången god dag. Hvad säger ni om det?» 
<sec/>
Armand trodde att han drömde. Och han svarade i ett tillstånd af underliga, vaknande förhoppningar: 
<sec/>
»Äfven jag har närt ett sådant hopp, blott att jag kunde träffa er för att realisera detsamma.» 
<sec/>
»Och nu har ni funnit mig ... Well!... Slutet godt, allt godt! Kom nu så gå vi hem till mig. Där få vi prata ostörda ... Jag skall säga, sådana här diskussioner bör man akta sig att hålla på gatan för det kan finnas öron, där man minst anar det.» 
<sec/>
»Men knappt några, som här förstå sig på franska,» svarade Armand med tanke på hvad han haft att utstå för att kunna göra sig förstådd under jakten efter Bianca, hvars bostad han emellertid nu trott sig hafva funnit. 
<sec/>
»Visserligen,» svarade Brown är franskan icke på långt när så populär i Stockholm som engelska språket; men dock alldeles tillräckligt om det vill sig riktigt illa.» 
<sec/>
Man fortsatte öfver Brunkebergstorg och ned mot Centralen. Sedan tog man af Klara Västra Gata, och i ett af de många illa kända hotellen ungefär midt för trappan upp till Klara kyrkogård stannade man – således icke utanför hotell Bellman – 
<sec/>
Brown gaf en signal genom att knacka fem gånger mot en liten lucka, som fanns i porten, och snart öppnades denna och en karl med obehagligt utseende syntes observera de utanför stående. 
<sec/>
På engelska sporde Brown: 
<sec/>
»Är Augusta hemma?» 
<sec/>
»Jag skall höra efter,» svarade galjfysionomin och försvann utan att öppna. 
<sec/>
Han kom dock snart tillbaka i sällskap med en tjock och däst ung kvinna, som ej var alldeles nykter, och sedan äfven hon tagit de utanför stående i betraktande vände hon sig till den ruskige portvakten sägande: 
<sec/>
»Släpp in dom, Kalle! De’ ä’ bekanta till mej, åtminstone den ene.» 
<sec/>
Och den tunga gamla porten öppnades, hvarpå Armand mycket lätt kunde konstatera, att Brown fört honom till ett hus för fallna kvinnor, hvilket föreföll honom högst besynnerligt nu, när man hade så pass hemliga och viktiga affärer att tala om. Han kunde ej heller låta bli att uttrycka sin förvåning öfver detta när han sade: 
<sec/>
»Här kunna vi, väl inte bli ostörda? Bor ni verkligen här? 
<sec/>
»Nej, för all del! Men jag misstänker, att man ’blockerat’ min port i natt, ty jag har under dagens lopp gjort några små rön, som manat mig att vara försiktig. Så, till det gamla stället kommer jag icke igen.» 
<sec/>
»Men edra saker då? Tänker ni riskera dem?» 
<sec/>
»Saker? Nej, ni är för grön!... Tror ni man besvärar sig med en mängd saker om man skall göra ’affärer’? Å nej! Då behöfver man om någonsin vara fri och ledig. Ena timmen här, andra där, men alltid ledig som om man vore på promenad. Se, de’ ä’ min lösen!... Var så god stig på.» 
<sec/>
Han öppnade dörren till en liten kammare och tog af sig ytterkläderna sägande: 
<sec/>
»Nu ska’ vi inte hålla på länge med flickorna, utan när de fått sig ett par glas champis eller så få de gå. Jag brukar hyra det här rummet af käringen ibland, emedan man under vissa omständigheter alltid är säkrare på ett så’nt här hotell än på ordentliga sådana, där polisen alltid har lättare att kontrollera ... Ja, det var verkligen en utmärkt fläkt att jag fick tag i er. Ty redan i morgon tänkte jag ge mig i väg, för här börjar det verkligen att osa hett ... Dock därom sedan. Nu in med flickorna!» 
<sec/>
Två nymfer visade sig snart jämte en nästan lika lättklädd tjänsteande, som mottog rekvisition på hvad man önskade förtära. Och man tillbrakte en timme på det uslaste sätt en man gärna kan göra det, innan Brown – just lagom då Armand höll på att slöa till – lät hetärerna förstå, att deras närvaro var obehöflig och att de kunde återvända till andra suplag, som väntade dem. 
<sec/>
Blifna ensamma skyndade sig Brown att regla dörren, slog sig bekvämt ned i en gungstol och gaf Armand ett tecken att flytta sig närmare fram i soffan. 
<sec/>
Han slog därpå i två glas champagne, ett åt sig själf och ett åt Armand, lyfte glaset, skålade, tömde det i ett drag, tände omsorgsfullt en cigarrett samt sade: 
<sec/>
»Jag har redan förut vetat, att vi en dag skulle komma att arbeta tillsammans. Det är bara skada att det icke skett förr. Men man får trösta sig med satsen, bättre sent än aldrig ... Olyckan har varit att ni råkat ut för den där chansonetten ... Kvinnorna bringa oss alltid i olycka förr eller senare, så fort det är kärlek med i spelet ... Ja, jag vet det där utaf erfarenhet ... Redan då jag satt som inspektor på La Forselle, som ni stal så fint ...» 
<sec/>
»Herre! Hvad behagas? Stal jag ...?» afbröt Armand hetsigt. 
<sec/>
»Vi ska’ nu inte spela komedi med hvarandra längre,» svarade Brown lugnt och likaledes afbrytande ... »Jag vet, att ni stulit godset och detta på ett sätt, som vid alla helgon är det fräckaste jag någonsin hört talas om. Kände ni den verklige arftagaren?» 
<sec/>
Armand visste knappt hvad han skulle svara; men som sakerna stodo nu ansåg han det icke heller vara någon idé att förneka fakta utan sade: 
<sec/>
»Han och jag voro de bästa vänner. Vi seglade tillsammans under flera år.» 
<sec/>
»Törs man fråga namnet och nationen på det fartyg, där ni såg honom sist?» 
<sec/>
»Detta är min hemlighet,» svarade Armand med en lätt rysning vid minnet af mordet. 
<sec/>
»Jo, jag kunde tro det,» återtog Brown utan att på minsta sätt visa sig stucken.» »Hvar och en har sitt att tänka på. Jag råkade sticka ned min förste principal och ...» 
<sec/>
»Hvem har sagt, att jag mördat Armand?» utbrast hans falske namne och rusade upp blek som ett lärft. 
<sec/>
»Sätt er för all del, och skrik inte ut sådana saker,» inföll Brown. »Vi äro inte allt för säkra på, att man ej lyssnar. En af ’flickorna’ är dessutom inte så bortkommen i franska att hon ej vet att assassinat betyder lönmord ... Och får man bara lukten på, att ni sysslat med så delikata saker, då svarar jag för, att ni inom få sekunder ha lyssnare, som förstå oss ord för ord ... Sätt er, säger jag». 
<sec/>
Armand lydde mekaniskt och under det att hans ögon icke en sekund släppte denne jätte ur sikte, redan anande, att Brown visste långt mer än han ännu velat eller hunnit tala om. 
<sec/>
»Ni afbröt mig nyss», fortsatte Brown ... »Detta var dumt, och ni bör inte upprepa det, om vi skola komma till något resultat ... Jag talade om, att äfven jag fått lida för min dumhet att förälska mig. Och detta inträffade just under den tiden, då jag var inspektor på La Forselle. Det fanns en trädgårdsmästare där, som jag sedan fick klart för mig var en inpiskad detektiv, han heter föresten Duprès. 
<sec/>
»Duprès!» utropade Armand. »Den skickligaste af detektiver, som Frankrike har i våra dagar.» 
<sec/>
»Just han», svarade Brown i det hans ögonbryn rynkades ... »Och jag lät på sätt och vis lura mig af honom. Men första och sista gången var och blir det, det vill undertecknad gå i borgen för.» 
<sec/>
»Men hur lurade han er då? Aldrig gjorde han mig något förfång», sade Armand ... »Han skötte sin plats och ...» 
<sec/>
»Lurade så både er, mig, Bianca och M:me Andersson,» afbröt Brown ... »Er och de andre tycktes han snart hafva fått klart för sig. Med mig blef arbetet litet kinkigare. Och när han såg, att han icke kunde komma någon vart med mig då skickade han på mig en satan, men en vacker, ja, bedårande sådan, vid namn Marie Lanclode ... Hon kom helt listigt som piga till Duprès och det dröjde inte länge för än jag var alldeles betagen i hennes charmanta figur och bildsköna ansikte. Jag var inom kort alldeles vansinnig af kärlek till henne; och som ett bevis på detta vill jag bara nämna, att jag en dag fick höra henne önska, att det skulle vara skönt att få ett litet badhus i den lilla klara insjön, som ni vet ligger delvis i slottsparken. En vecka därefter fanns badhuset där, men i detta äfven en privat liten skrubb så sinnrikt inrättad, att den, som stod dold där inne kunde se allt som tilldrog sig såväl i basängen som i afklädningsrummet. 
<sec/>
»Ni är en satan!» utropade Armand. »I den basängen brukade äfven Bianca bada.» 
<sec/>
»Vet väl det. Och jag hade verkligen tillfälle att betrakta henne där också så mycket jag ville.» 
<sec/>
»Ni gör mig galen!» 
<sec/>
»Prat! Jag kan försäkra er, att jämförd med Marie Lanclode tar sig Bianca ut som månen mot solen, eller som Venus jämförd med en smällfet kokerska.» 
<sec/>
»Ni vågar!» nästan skrek Armand. 
<sec/>
»Jag vågar allt, min herre, allt, när det gäller att vinna mitt mål. Och ni kan ju lugna er, när jag försäkrar, att jag icke ens ett ögonblick känt mig upprörd af att se edert idéal i paradisdräkt ... Däremot led jag helveteskval hvarje gång jag stod där i skrubben och slukade Marie Lanclodes behag, och det var mer ett underverk än klok beräkning att få se henne långt flera gånger, än hvad som blef händelsen, hvilket gjorde, att jag icke rusade in och slöt den ännu afgudade i mina armar såsom hon stod där i sin gränslöst ljufva nakenhet». 
<sec/>
»Men», fortsatte han, sedan han en stund försjunkit i meditationer öfver dessa syner ... »Jag kom snart under fund med, att denna härliga kvinna var en orm ... Jag bjöd henne gods och guld; ja, jag tror, att jag skulle kunnat stjäla halfva världens skatter och lagt dem för hennes fötter, endast att hon gifvit mig en vink, en enda blick, som tolkat, att hennes kärlek var fal för guld ... Men detta gjorde hon aldrig, och aldrig vågade jag såsom det mer än en gång föll mig in med våld bortföra henne och tvinga henne att bli min ... Detta var min stora dumhet.» 
<sec/>
Han försjönk ännu en gång i stilla grubbel, och Armand började med bäfvan blicka upp till denna hänsynslösa natur, mot hvilken hans egen föreföll att vara något pygméartad. Och han lyssnade nästan med en känsla af beundran när Brown fortsatte: 
<sec/>
»Så kom ni; och jag var inte blind för att äfven ni blef betagen i Marie Lanclode. Ty ...» 
<sec/>
»Jag försäkrar att ...» 
<sec/>
»Seså! Det tjänar inte något till att neka. Mina ögon äro skarpa som falkens, och mina öron kunna höra hur gräset växer. Jag såg, att ni blifvit betagen i trädgårdsmästarens piga, och jag svor på att ni skulle få ångra den kurtisen, om hon gynnade er mer än mig ... Det var bådas er lycka, att hon icke gjorde det, men jag misstänker, att förtjänsten till detta var till stor del att Duprès höll henne i sådana tömmar, att hon ej vågade om hon äfven ville ... Emellertid for hon; och det var kort därefter – när jag någorlunda fri från kärlekstankar fick tid att allvarligare reflektera öfver hvad som var gjort och hvad som borde göras – det var kort efter hennes resa, säger jag, som jag riktigt kom er hemlighet på spåren ... Jag erkänner nu öppet, att det var jag som stal den röda portföljen eller plånboken från er en natt, när ni som vanligt pokulerat för mycket med chansonetten. Och jag erkänner, att jag bar mig åt som en gås, när jag redan samma timme så godt som lät henne frånröfva mig hvad jag stulit ... I alla fall hade jag fått veta, hvad jag ville ... Jag är van att läsa olika handstilar och har själf påtat en hel del i namnförfalskningar ... Det blef mig därför icke synnerligen svårt att se, huru en annan hand än den, som skrifvit det öfriga i själfva testamentet icke hade skrifvit arftagarens namn, detta Armand du Cortès, som ni nu ståtar med, fast ni egentligen heter bara Jean Bertrand, och längre fram i tiden, sedan ni genomgått La Roquette, Rousteau.» 
<sec/>
»Ah! Ni vet således äfven att jag varit på Nya Caledonien? utbrast Armand, ur stånd att längre kunna maskera sig inför denna skarpsinnige skurk. 
<sec/>
»Det vet jag, men erkänner att jag från den tiden tappat edra intressanta spår, som jag efter ett intensivt arbete tog upp i Paris. Och jag har kommit till den åsikten, att ni egentligen är en klåpare, fast ni haft en alldeles ovanlig tur. Bara detta att om man jämför ert vanliga, d. v. s. omaskerade utseende med den verklige grefve Armand du Cortès’ porträtt, skall man häpna öfver likheten ... Se där ert stora trumfkort! Skada bara, att ni inte skötte det bättre än ni gjort ... Men, hvem har inte gjort dumheter? Äfven jag är en bland dem.» 
<sec/>
»Innan vi nu gå vidare i texten skall jag omtala för er, att om ni haft mig till fiende är detta nu slut ... Tro emellertid icke, att detta är af någon pjunkig medkänsla för en yrkesbroder ... Nej, för all del!... Sådana barnsjukdomar finns inte hos mig ... Utan jag behöfver er rätt och slätt. Och därför ser ni i mig åtminstone tills vidare en vän ... Slumpen har fört oss tillsammans, och jag tänker, att vi nu skola få vind i seglen båda två. Innan vi gå vidare skulle det emellertid vara klokt af er att omtala, hvad ni vet om den verklige Armand du Cortès. Var inte rädd. Lefver han?» 
<sec/>
Armand kände, hur det isades i hvarje hans lem från hufvud till fötter, när han svarade liksom piskad därtill af osynliga demoner: 
<sec/>
»Nej, han är död.» 
<sec/>
Svaret kom så lågt och doft, att det omöjligt skulle kunnat höras till andra ändan af rummet. Men Brown hörde det mycket väl och han svarade: 
<sec/>
»Nå, den saken visste jag ... Ni mördade honom förstås?» 
<sec/>
Armand teg. Han skulle velat opponera sig, men öfver hans skälfvande läppar kom ej ett ord. 
<sec/>
»Jag skulle gjort som ni, om jag varit i edra kläder. Men jag skulle äfven sedan vetat att behålla hvad jag roffat åt mig. I dess ställe gick ni och blef kär, och det är detta, som fördärfvat er sak.» 
<sec/>
»Men inte har väl Bianca kunnat skada mig?» stönade Armand, ännu mer upprörd vid tanken på, att hon kanske fått alldeles för stor del af hans förtroende. 
<sec/>
»Mer än ni tror, och detta, emedan alla förälskade äro blinda», svarade Brown ... »Men ni skulle gjort med henne, hvad jag gjorde med Marie Lanclode ... Ja, ni förstår och fattar mina känslor ... Hon är allt nog död. Och de döda tala icke.» 
<sec/>
Armand rusade upp. Och hans röst var hväsande, när han lutade sig intill Brown och hviskade: 
<sec/>
»Mördade ni henne?...» 
<sec/>
»Icke alldeles direkt», svarade Brown nästan lika ljudlöst som nyss Armand ... »Men jag styrde om, att hon kom undan genom en skenbar olyckshändelse, medan hon ännu var hos den där fördömda M:me Andersson, svenskan, som jag ville åt på samma gång. Men hon gick undan och är nu här, antagligen i samma syfte som jag.» 
<sec/>
»Och detta skulle vara?» 
<sec/>
»Att träffa er förstås. Det har lyckats mig att bli den förste af oss två, och det blir äfven jag, som kommer att dela skatten med er.» 
<sec/>
»Hvilken skatt? 
<sec/>
»Slottet La Forselle, förstås ... Vi skola sälja slottet och ...» 
<sec/>
»Men vid alla onda makter, detta är ju min idé.» 
<sec/>
»Gör alldeles detsamma. I så fall ha vi kommit på den båda två. Vi äro jämnspelta; ni innehar de nödiga papperen och jag har köpare.» 
<sec/>
»Ah! Ni har således hvad jag tänkt bedja er skaffa mig.» 
<sec/>
»Jo, ditåt lutar det. Jag går inte så sysslolös, som det kan se ut ... Och ni har naturligtvis de där ’papieren’ i godt förvar, vill jag hoppas.» 
<sec/>
»Alldeles utmärkt väl förvarade», svarade Armand med ett belåtet skratt ... »Bianca har tagit hand om dem.» 
<sec/>
»Fördömelse!» utbrast Brown och rusade upp, nu för första gången visande prof på häftighet. Och hans ögon brunno med hemsk glans, som kom Armand att rygga mot soffans dynstoppning, när Brown fortsatte: 
<sec/>
»Till afgrunden äfven med henne!... Hvad var det jag sa’? Skulle hon inte bli er olycka liksom Marie Lanclode blifvit min, om jag låtit den ormen lefva längre än jag gjorde det ... Jo, Bertrand eller hvad ni nu heter. Ty nu blir hon både er och min olycka!... Ah!... 
<sec/>
Han slog händerna mot sin panna och hväste: 
<sec/>
»Att jag icke stack knifven i henne redan då!...» 
<sec/>
»I Bianca?» utropade Armand ... »Hur är det fatt? Ni mår bestämdt icke bra ...» 
<sec/>
»Hur skall man väl kunna bli annat än vansinnig, när man måste arbeta ihop med en sådan idiot som ni?» 
<sec/>
Armand kände hur det började koka i honom. Men gent emot denne skurk insåg han, att det här vore klokast att knyta näfven i byxfickan. Och han sväljde tigande den nyss mot honom slungade förolämpningen. 
<sec/>
»Men», fortsatte Brown sedan han hunnit lugna sig något ... »Nu skall hon lämna från sig dessa papper, utan att hon ens själf vet det ... Vi skola stjäla dem ...» 
<sec/>
Detta hade Armand verkligen icke något emot efter hvad som passerat i klädlogen, där han stal diamantringen. Och tanken på denna händelse kom honom, liksom hade någon tvingat honom till detta, att berätta hela förloppet af denna stöld, och hur han så när råkat fast för polisen, när han skulle sälja stenen. 
<sec/>
»Har ni den kvar?» frågade Brown, när Armand slutat. 
<sec/>
»Ja, se här», svarade Armand och tog fram ringen samt visade den för Brown. 
<sec/>
Om åskan skulle slagit ned, hade Brown icke kunnat se mer häpen ut än nu. Han vred och vände stenen flera gånger mot en ljuslåga, bet i den, vägde den i handen och utbrast ändtligen: 
<sec/>
»Den här är falsk.» 
<sec/>
»Aldrig möjligt!» utbrast Armand lika häpen. »Bianca har fått den här stenen af en stormrik ryss, en furste, som har henne till älskarinna.» 
<sec/>
»Ah! Ni jubelåsna! Det är sådana här diamanter, som den franske detektiven Leroy fångar vissa kvinnor med för att lösa deras tungor ... Vid afgrunden! Då är äfven han i Stockholm, och vi få ett arbete, som jag fruktar skall öfverstiga våra krafter ... Men, se här ... 
<sec/>
Han öppnade fönstret och lät ringen försvinna långt ut på gatan; och när Armand rusade fram för att hindra detta i hans tycke stora vansinne, vände han sig mot honom sägande: 
<sec/>
»Var ni glad, att detta bevis är undan för den händelse att ni skulle bli fast. Och hvad ni gör, om detta händer: neka blindt till att ni någonsin känt, sett eller hört talas om denna chansonette ... Detta är mitt råd. Lyd!... Ja, ni skall få se, att jag spår sant; fast alla makter vare mitt vittne, att jag helst ville motsatsen ... Emellertid är det nu ingen tid att vinka på ... Hvad som skall göras bör ske snart, ty äro både Duprès och Leroy i staden, då kan man vänta sig en ohygglig jakt ... Testamentet och de andra papperen skola vi stjäla redan i morgon natt, ty nu är det för sent; morgonen börjar redan gry ... Och under dagens lopp har jag dessutom några småsaker, som först skola uträttas.» 
<sec/>
Han sade detta med ett underligt tonfall, som Armand särskildt fäste sig vid. Men han fruktade i alla fall Brown för mycket att våga fråga denne om närmare detaljer rörande dessa småsaker. 
<sec/>
Och med afsikt att träffas nästa dag efter mörkrets inbrott redde man sig att hvila de få timmar, som ännu voro kvar, innan den stora staden vaknade till fullt lif, för att då lättare kunna försvinna bland mängden. 
<sec/>
Det var nog så försiktigt af Brown att icke begifva sig till hotell Bellman med den så oväntadt påträffade Armand. 
<sec/>
Där hade nämligen Gunnar Holm denna natt fattat posto med en af sina knipslugaste kamrater, och det är alldeles otvifvelaktigt, att både Brown och Armand blifvit fast. 
<sec/>
Från Paris hade ingått underrättelse, att en viss Archibald Forbes, äfven ofta kallad John Brown, mördat en ung kvinna vid namn Marie Lanclode och begått mordförsök mot en viss mystisk svenska, kallad M:me Andersson, hvilken hållit nattkafé vid en af boulevarderna. Denna Andersson hade afvikit från Paris, utan att göra någon anmälan om det mot henne riktade mordförsöket, och man misstänkte, att hon var medlem i ett internationellt förbrytareband. Stockholmspolisen uppmanades att hålla ögonen på hennes person, för den händelse att hon begifvit sig till den svenska hufvudstaden äfvensom observera om nämnde Archibald Forbes – hvars signalement lämnades – icke äfven vore att anträffa i samma stad. 
<sec/>
Dessa meddelanden, ytterligare kompletterade med en hel del ingående detaljer, väckte Gunnar Holms intresse, så mycket mer som samme Brown äfven fanns invecklad i brottet rörande slottet La Forselle. Och han började med att observera porten till hotell Bellman, men utan resultat, ty den misstänkte s. k. ’urmakaren’ aktade sig, som bekant, att gå i fällan. 
<sec/>
Duprès hade tagit M:me Andersson på sin lott, d. v. s. att till en början kontrollera porten till det hus, där hon bodde. Men icke heller han och den med honom varande Bois hade gjort några rön, som kunde kallas goda. 
<sec/>
Hos Bianca slutligen posterade Leroy – den ryske fursten! – Och medan han gjorde sina observationer, rann det på honom en idé, som hur djärf den än var, måste sättas i verket. 
<sec/>
Som både Brown och Armand nu voro i staden, och det kunde antagas, att Bianca skulle få sota för att hon släppt ifrån sig den röda portföljen, vore det sannolikast, att de skulle först och främst göra en påhälsning hos Bianca. Leroy antog nämligen, att Bianca redan omtalat för Armand sitt missöde med nämnda papper. 
<sec/>
För att så mycket säkrare kunna gripa skurkarne vid deras väntade besök, ville nu Leroy, att Bois skulle nästla sig in i Biancas lägenhet, och han sände bud på honom till Storkyrkobrinken samt gaf honom nödiga instruktioner. 
<sec/>
Som skurkäring blef Bois installerad hos Bianca samt skulle natten mellan de två dagar, rengöringen antogs taga, ha liggplats i Biancas kök. 
<sec/>
På detta vis hade han det alldeles charmant förspändt att gripa skurkarna, under förutsättning, att de infunno sig inom den beräknade tiden, hvilket vore ganska sannolikt, då man haft tidigare bevis på deras vana att icke hala ut med hvad de hade i sinnet. 
<sec/>
Här skulle således göras ett vackert notvarp –Armand, Brown och eventuelt äfven Bianca, hvarpå man ej tänkte töfva med att också låta M:me Andersson följa med. 
<sec/>
Mörkret hade fallit på och lyktorna började redan tändas. 
<sec/>
I hörnet af Jakobsgatan och Drottninggatan träffas tvänne herrar, båda mycket distinguerade, hvad beträffar klädseln och genast inne i en liflig konversation. 
<sec/>
Den ene är Armand, f. d. galèrslafven från Nya Caledonien. Den andre den engelske mördaren och stortjufven Archibald Forbes alias inspektor John Brown. 
<sec/>
De gå öfver Gustaf Adolfs torg och komna på Norrbro stiga de in på Café du Bazar, där de rekvirera en flaska whisky. 
<sec/>
»Nu gäller det att icke darra på manschetterna», säger Brown och tittar Armand in i hvitögonen. »Minsta felgrepp, och vi äro sålda. Så fort Bianca lämnat våningen för att gå ned till variétén, skrida vi in. Här har ni en knif. Det är bättre att sticka än att skjuta i dylika fall.» 
<sec/>
Han stack oförmärkt ett långt paket under bordet och Armand förde detta lika oförmärkt under sin redingot. 
<sec/>
»I paketet finns alla nycklar, som jag kunnat komma åt att låta göra efter aftryck, hvilka jag tagit under mitt hångel med Lisette. Hon ligger ännu kvar på ett hotell och sofver minst ett dygn till efter den dosis jag gaf henne. Den enda, som möjligen kan bli till hinder, är Deroque. Men den sticker ni ned. Arbeta fort! Helt visst har hon portföljen i sin sekretär. Vänd annars upp och ned på hela huset, hugg, såga och bänd. Verktyg finnas i köket, det vet jag ... Under tiden skall jag göra upp räkningen med M:me Andersson. Detta skall gå som en dans, ty äfven hennes piga har fått en dosis, som gör att hon sofver lika tungt som Lisette när jag hinner fram ... Vi träffas vid Slussen klockan half elfva; då bör allt vara klart. Biljetter har jag till en ångare, som precis klockan tolf i natt går till Helsingfors och pass har jag skaffat för mig jämte betjänt. Betjänten skall ni föreställa ... Har ni förstått? 
<sec/>
Armand svarade, att allt skulle ske efter order, och man skildes samt styrde kosan hvar och en till sitt håll. 
<sec/>
Utan hinder kom Armand in i Biancas våning. Innan han började operera gick han genom hela våningen utan att träffa så mycket som en katt. – Men hade han tittat i vedlåren, som fanns i köket, skulle han mött mynningen af en skarpladdad revolver riktad mot honom af – en skurkäring – alias detektiven Bois. 
<sec/>
Fem minuter senare hade han brutit upp Biancas sekretär. 
<sec/>
Men hvad var det?... Öppnades icke en dörr och hörde han icke steg nalkas? 
<sec/>
Han reste sig förskräckt och vände blicken mot det håll, hvarifrån han hörde ljudet komma. I samma ögonblick steg Bois in och riktade mynningen af revolvern mot skurkens hufvud. 
<sec/>
I första häpenheten förlorade Armand alldeles besinningen. Men nästa ögonblick vaknade själfbevarelsedriften med all makt, och innan Bois kunde hindra det hade Armand gripit den bredvid honom stående lätta stolen och slungat den rätt på revolvern, så att vapnet föll ur Bois’ händer, hvarvid skottet brann af med en skarp smäll. 
<sec/>
Hufvudstupa flög Armand på dörren och utför trappan, följd af Bois, som dock hade svårt att röra sig i kjolarna. 
<sec/>
Nedkommen i porten vek inbrottstjufven icke af ut på gatan, rädd att där stöta på nytt hinder. Utan han tog vägen inåt gården, sökande ett gömställe, hvar han kunde finna ett sådant. Men under detta letande stördes han af att en större, ilsket skällande hund, som slutligen dref Armand, i sin förtviflan klättra upp på dörren till ett afträde, på hvars tak han sedan 
<sec/>
sprang af och an sökande en möjlighet att komma ned på den å andra sidan varande granngården. 
<sec/>
Detta lyckades äfven. Men när han så skulle ut på gatan råkade han rätt i armarna på Frédérique Leroy! Och samtidigt infann sig ’skurkäringen’ med en droska, som inom kort brakte bytet till detektiven. 
<sec/>
Duprès hade inte sämre tur. Brown greps i samma ögonblick, han skulle stöta knifven i M:me Andersson. Vid detta tillfälle var det Gunnar Holm, som skickligt kom den farlige skurken att störta öfver ända. Både Brown och M:me Andersson häktades. 
<sec/>
På natten hämtades äfven Bianca till polisen. 
<sec/>
Och hon fick nu en allt för sorglig erfarenhet om, hur bedräglig skatten var i Järlasjön och hvilken sataniskt uttänkt roll hon fått spela som Hans Höghets älskarinna! 
<sec/>
Och när hon, efter åtskilliga andra äfventyr, snart lämnade Stockholm var det med ett dyrt löfte att aldrig mer återse denna stad, där hennes högt flygande planer blifvit så genomgående grymt gäckade. 
<sec/>
– – –  
<sec/>
Följande vår satt Louis du Cortès som slottsherre på La Forselle. Brown och Jean Bertrand-Rousteau fingo göra resan till Nya Caledonien som lifstidsfångar, och M:me Andersson blef i Paris dömd till åtta års tukthus. 
<sec/>
År 1898 tog chansonetten Bianca Devin in gift, medan hon, alldeles blottställd, uppehöll sig i Wien. 

<title>Tre fruar i Småland</title>
<title>TRE FRUAR I SMÅLAND.</p>
<chapter/>

<sec/>
Hofmarskalken, herr Hugo Hamilcar Löwenstjerna, satt en dag hemma på sitt Jagtslott i Nerike, omgifven af alla ledamöterna i sin törnrosakademi. Det var den tiden på dagen, att akademien drack kaffe. 
<sec/>
”Mine medlemmar!” sade herr Hugo, ”jag hade tänkt proponera ett stort och ovanligt beslut. Jag ville föreslå akademien att göra ingenting.” 
<sec/>
”Ja,” fortfor den milde fadren till sina tigande ledamöter, ”sedan Richard Furumo utarrenderat Råbäcken och rest till Småland, samt vår son, Frans Löwenstjerna, åtföljt honom, så att sjelfva du, syster Eleonora, måst intaga sekreterareplatsen inom oss; så tycker jag sannerligen, att vi, under dessa herrars frånvaro, borde passa på och sätta nya stolsvar på Akademien, äfvensom nedtaga och tvätta gardinerna i hela Jagtslottet, hvilket kan mista sin stora ryktbarhet, om man icke här i huset gör allt hvad man skall.” 
<sec/>
Sekreteraren doppade sin skorpa och såg förundrad på ordföranden. 
<sec/>
”Nånå, min goda syster! när jag säger göra ingenting, så menar jag blott tills vidare. Ty allt i systemet bör hafva ett slut, äfven dess ingenting.” 
<sec/>
I detsamma inträdde kammartjenaren Jacques med ett stort bref, ankommet med södra posten. 
<sec/>
Hofmarskalken grep det med begärlighet. ”Det är ifrån Jönköping! från Frans!” utbrast han. ”Jag vill öppna och läsa hvad min son skrifver ifrån södra Sveriges vackraste punkt.” 
<sec/>
Herr Hugo bröt och läste. Efter brefvets inledning, som blott innehöll välönskningar för Jagtslottets och Akademiens helsa, fortfor Frans: 
<sec/>
”Min far! jag kan aldrig beskrifva hvad jag är intagen af den orts skönhet, dit jag kommit på vår lustresa. Richard Furumo är sig alltid lik. Hvad tycker min far väl, att han nu har gjort? Han har tagit engagement vid Husqvarna gevärsfaktori, treqvartsmil öster om Jönköping, emedan han blifvit alldeles förtjust i konsten att göra muskötlås. Han har flera gånger sagt mig, att han anser detta vara sitt lifs rätta bestämmelse, så att jag med sorg måste hålla honom förlorad för litteraturen. Likväl hindrar detta hvarken honom eller mig, att tillbringa trefliga aftnar i staden och närmaste trakten. Nu, min bästa far, hvad hände? Jag såg på några dagar icke till min Richard: jag var öfvertygad om, att Fleetwood mer än vanligt upptagit honom på Husqvarna: troligen skulle någon af Åkersteins ypperligaste methoder försökas. Slutligen träffas vi en qväll på en landtlig promenad framåt Ryhof. Richard var denna gång i sitt älskvärdaste lynne; ty han sade ingenting. Han blott kastade så goda och glada blickar omkring sig, att jag med tillförsigt tog upp min cigarr. Vi satte oss tillsammans på en lång trädstam, kullblåst, efter hvad jag tror, i Odens tid, så stor, gammal, mossbelupen och införlifvad med stenar och skogsmark låg han der. Sedan vi sutit på honom tre à fyra ögonblick, sade Richard till mig: ”vet du, Frans! jag kan en småländsk historia.” 
<sec/>
Jag häpnade. Bösspiporna, filarne och tängerna lära då hafva fått lemna sin gärd åt Romantiken? svarade jag. ”Det må du väl säga,” inföll Richard. ”Den småländska roman, jag vet, har ganska mycket krigiskt uti sig, det kan jag väl icke undgå att tillstå. Jag har fått del af dessa händelser under vår vistelse här. Frans! näst nöjet att polera jern och äta smultron, fins intet högre, än att lyssna på roliga tilldragelser. Om jag blott kunde ega förmågan, att tala om allt tiondedelen så bra, som det händt i verkligheten!” 
<sec/>
Således, min bästa far, utan att längre upptaga min far och slägtingarne inom akademien med allt lappri, som vexlades emellan två utflugna bofinkar, sådana som Richard och mig, följer nu här sjelfva det lilla infallet från södra Vetterstranden, detta Play of the Junecoping Minstrel. Romanen, för att vara god och akademien till nöjes, har jag låtit prenta inne i staden. Hvad säger min far om detta nya slags piktur? Min far bör förundra sig öfver de märkvärdiga bokstäfverna. Stå de icke höga, stolta, smala, schlanka? De äro ynglingar, min far, dessa bokstäfver! De likna icke de korpulenta ledamöterna af den feta engelska stilsorten, hvilken hela alfabetet igenom går som vackra medelålders män med embonpoint. Jag kallar denna stil ”framtidsbokstäfver,” med min fars tillåtelse. 
<sec/>
Sjelfva historien skall jag bedja min far vara så god och tycka hjertligen om; den är ett foster dels af händelser, som händt, dels af tilldragelser, som tilldragit sig. Efter vanligheten har Richard icke kommit ihåg sitt stackars stycke med någon titel; blott gifvit mig berättelsen, kapitel på kapitel. Han är och blir en omenniska. Likväl får jag tillstå, att han nu är fryntligare än vanligt; och, med hänsyn till sitt militäriska arbete vid Husqvarna, tror jag, att han helst skulle vilja kalla sin pjes: Sista Småländska kriget, Röfvarbandet vid Vernamo, eller så. Ty min far får här se upptäckten och förföljandet af några outsägliga stortjufvar. Dock är det ingenting, som har att skaffa med de beryktade handtverkarne i Gabrièle Mimanso. Våra tjufvar här äro samtligen landtbor. De hafva intet stadsaktigt uti sig, det jag kan se. Sedan Richard kommit till Husqvarna, tänker han ej det ringaste på Paris mera: jag tror knappt han kan konjugera avoir och être. Han bara äter, sofver och polerar. 
<sec/>
Jag, för min del, har en annan smak: jag skulle vilja kalla pjesen Herr Alexander Informator, hvartill min far lätt inser skälet af sjelfva boken. 
<sec/>
Men jag vet nog, att man uppe på Jagtslottet har sina besynnerliga nycker. Råkar akademien komma tillsammans, så blifva visst dess tankar delade. Det qvinliga elementet derinnom torde, nu som alltid, blifva rådande. Till våra damers nöje ber jag derföre min far kalla sitt nya manuskript: Tre Fruar i Småland. 
<sec/>
På det min far icke måtte beklaga sig öfver, att stycket är alldeles olikt våra förriga törnrossaker, så har jag med min hand satt motto öfver hvarje kapitel. När Richard fick se detta, skrattade han åt mig och sade: ”gör som du vill!” Jag har också, för min del, infört några anakronismer, emedan intet stort och intressant Röfvarband nu just existerar i Småland, min far; men det har varit! Jag har också tillåtit mig några falska namn på ett par ställen och personer, i stället för Richards verkliga. Min far förlåter ju mig för allt detta? Det är meningen att vara poesi, ser min far, och ej en historisk historia; derföre har jag ljugit litet, såsom min far alltid vill. 
<sec/>
Hvad Richard sjelf beträffar, så tror jag en ny inre framtid förestår honom. Jag skall icke säga, att han blir läsare eller methodist; ty dessa namn behöfvas icke: men religiös är han och varm, icke blott till hjertat nu, men äfven till ytan. Min far skall tycka om detta, det vet jag, derföre skrifver jag derom. 
<sec/>
Under våra småresor i bygderna hafva vi också varit i Hjelmseryd. Men mera härom i ett annat manuskript. Min far! Småland är en ort! här ske händelser! 
<sec/>
Richard och jag hafva gjort en högst intressant bekantskap i en fru Petterson på Herresta och Hörda, gods och bruk, belägna i en socken litet vester om Vernamo. Jag kan icke i korthet säga allt godt jag hade att berätta om denna djupt aktningsvärda fru. Hon underhåller utländsk korrespondans. Men hvad som intagit Richard för Herresta, är i synnerhet den märkvärdigheten, att han sjelf, så när som på ett hår, kommit att i sin barndom, genom sina föräldrars bosättning på denna gård, göras till smålänning. Ty Herresta och Hörda egdes för fyratio år tillbaka af en general Strömfelt, men såldes, och kom då i andra händer, vid namn – –  
<sec/>
Allt detta skulle föra oss för långt. Farväl, min älskade far! Man blir icke här i verlden hvad man skulle blifva, och så gick det äfven med Richard Furumo, som, när han föddes, icke påtänktes till lås-smed. Bed Jagtslottet, akademien och alla våra vänner stundom låta sitt minne falla på oss, stackars ynglingar, som här nere på andra sidan om Vettern roa oss ganska bra ibland de gästfriaste menniskor på jorden. Min fars &amp;c. &amp;c. &amp;c. 
<sec/>
Frans. 
<sec/>
P. S. Min fars sista bref har på det högsta smärtat mig. Kan det vara sant, att Kusinförfattarinnan ligger dödssjuk i Stockholm, att mamsell Bremer föresatt sig att aldrig mer utgifva romaner, samt att fru FlygareCarlén slutat sitt kontrakt med Kabinettsbibliotheket? Jag tror till Sveriges glädje intet af allt detta; och min far skall få se, att jag har rätt. Lefve våra författarinnor! De skola skrifva, det är min satts. Intet större nöje gifves för karlar, än att se hvad älskvärda fruntimmer sammansatt. 
<sec/>
F.” 
<sec/>
Efter inhemtande häraf sade herr Hugo till akademiesekreteraren: ”bästa syster! lägg Frans’ bref till handlingarne. Se så. Boken skall heta Tre Fruar i Småland, det är min vilja; och akademiens gemensamma önskan är, att taga del af innehållet. Få se på stilen? Ja, minsann, Frans har rätt; ganska egna bokstäfver. Storartade, sturska, stolta, högvuxna. Det var ena kanaljer! jag har aldrig sett maken. Jag förmodar och hoppas då, att det, som de hafva att säga, måtte vara desto ödmjukare, vackrare och beskedligare. Vi lefva i en betänklig tid. Låtom oss taga en vanilj innan vi begynna, och sedan genast gå till verket med kärleksfullt öfverseende och varmt sinne. Mina herrar och fruntimmer! jag får föreslå akademien att hafva en rolig stund.” 
<chapter/>

<chaptername>FÖRSTA KAPITLET.</chaptername>

<chaptername>Aronfors Bruk.</chaptername>
hand framför ansigtet, emedan hon kände på sig, att hennes tredje gäspning skulle blifva så stor, att den komme att vanställa henne. 
<sec/>
En skön svensk septemberafton vandrade en herre och en fru arm i arm förtroligt och ledigt öfver en bro, som bar ned till en genom kol och grönsvart slagg förmörkad väg; deras afsigt var tydligen att bese smedjorna och påhelsa sitt arbetsamma, beskedliga folk dernere i hamrarne. Smedsgossarne, som voro vane att dagligen se sitt herrskap göra runden kring bruket och besöka härdarne, hade en gång för alla, till följe af husbondens egen vänliga tillsägelse, fritagit sig ifrån skyldigheten att vid förbigåendet stanna, lyfta af sig lufvorna och helsa: likaså smederne sjelfve. Stångjernshamrarne dunkade sina vissa, afmätta, säkra och bestämda slag, utan att på minsta sätt låta bekomma sig genom herrskapets närvaro: de gladlynta gnistorna stänkte vid hvarje hammarslag vidt omkring ifrån den rödglödgade jernstången, som räcktes på städet, och de gjorde det nu lika frimodigt, lika obesväradt och eldigt, oaktadt fru brukspatronessan sjelf stod framföre och fick många af dem på händer och kläder. – ”Vi gå nu härifrån, tror jag, Aurora lilla, och göra ett slag i trädgården, eller hur vill du?” sade herrn. – Ja, svarade frun; men i detta lilla ja, så kort det var, låg uttrycket af en innerlig själsgodhet, en stilla belåtenhet med allt hvad hennes man önskade. 
<sec/>
Man kan väl anmärka, att en afmätt spatsergång, dagligen på samma sätt, ständigt vid samma tid och alltid till samma omgifvelser, icke medför så mycket nöje. Emellertid hemtar man frisk luft, och när man kommer in igen, kan man alltid säga: ”se så der ja, nu hafva vi varit ute!” 
<sec/>
Någon nytta för sjelfva brukets drift eller uppsyn öfver arbetet åsyftades visst icke genom de dagliga besöken i härdarne. Egaren, herr kapiten August von Mekeroth, var, såsom man af titeln finner, en militär, och, vi tillägga, han var mera det än brukspatron. Af yrket förstod han ingenting annat än inkomsterna, men lärde sig äfven år efter år utgifterna, ehuru han vid egendomens tillträde mindre haft dem i sigte. Han egde en bruksförvaltare, på hvilken han fullkomligen litade; och hans vandringar på egorna, i smedjorna eller vid masugnen voro icke följder hvarken af misstroende eller någon annan beräkning, utan härledde sig blott af nöjet att se sig omkring i Guds sköna skapelse. Han var en medelålders man, under tjenstetiden berömd inom sitt vapen, af kamraterne älskad, i sista kriget sårad. Också tog han på grund af allt detta afsked med utmärkelse, och anmälde sig såsom friare hos Auroras fader, egaren till Aronfors bruk i Småland (vi tillåta oss, att skrifva ställenas namn pseudonymt), i en trakt, der han sjelf länge förut hade bott. Kaptenens sår bestod endast i någon skada i högra armen, hvilken smakfullt hängde i sitt band. Han fick ja. Auroras fader dog och lemnade bruket i arf åt sitt enda barn jemte hennes man. Von Mekeroth tillbringade ifrån denna tid ett lugnt och lyckligt äktenskap med sin unga fru. Hon var nu hunnen till tjuguåtta år, och de tvenne förhoppningsfulla afkomlingarne, Matts och Ulla, egde sina tio eller elfva. 
<sec/>
När herrn och frun kommit in i trädgården, fortgingo de der på den bredaste sandgången och vände sig till drifbänkarne. Deras lynnen, sällan eller aldrig skakade genom bekymmer och lidelser, njöto af en innerlig glädje, utan att egentligen erfara eller på något sätt känna till den. –”Vi gå till gurklisten, tror jag, Aurora lilla, eller huru vill du?” sade han. – Ja, svarade hon. 
<sec/>
På ena sidan om drifbänkarne stod en grönmålad spjälsoffa, för att under promenaderna tjena till hvila, då man också medsamma kunde bese allt det täcka och nyttiga, som der bredvid upprunnit ur jorden. Gent emot trädgårdssoffan befann sig på andra sidan ett äfven grönmåladt gungbräde, liggande på sina begge bockar. –”I går,” sade han, ”sutto vi på soffan; i dag sätta vi oss i stället på gungbrädet, tror jag, Aurora lilla, eller huru vill du?” – Ja, söta Mekroth, lät oss göra det, svarade hon. 
<sec/>
Herrskapet satte sig således och gungade helt sakta och vackert. Aftonen utbredde sin milda svalka, och ifrån flera häckar spred sig ångan af sköna höstblommor vidt omkring. Aurora blickade åt alla håll med en glad och tillfredsställd uppsyn; hon klappade emellanåt sin man på handen till den sjuka armen; emellanåt vände hon sig åt blomsterhäckarne och indrog deras vällukt. –”Det är en för härlig qväll,” sade kaptenen, ”ingen månad på året öfvergår september, när han vill vara vacker; hvad tänker du ge oss till afton, Aurora lilla?” – Spritärter med skiflax. 
<sec/>
Han slog sin venstra arm ledigt och hastigt om sin frus hals och gaf henne en kyss, vid tanken på sin lieblingsrätt. Derefter började de ånyo gunga, lindrigt och godt. 
<sec/>
Von Mekeroth sade efter en stund: ”jag skulle ingenting sakna på Aronfors, om det icke vore beläget i en förarglig socken. De bästa familjerna äro åtskilde genom ledsamma tvister, som knappt kunna undgå att förvandla sig i processer, fruktar jag; man kan ju icke helsa på Abelcronas utan att göras till mål för Zeytons vresiga blickar. Fruarne äro på begge ställena nervsvaga genom litteratur; de stötas bara man öppnar sin mun. Och Presterskapet i socknen! Skola vi bjuda hit prostens om söndag?” 
<sec/>
Som du vill, Mekroth lilla. 
<sec/>
”Gud välsigna dem.” 
<sec/>
Jag tycker ändå mycket om de hyggliga menniskorna, anmärkte frun. När jag var barn, drömde jag att jag skulle dö som prostinna, fast det sedan aldrig blef utaf. 
<sec/>
”Nå ja, de kunna gerna komma då, efter du så tycker,” sade han. 
<sec/>
De kunna också gerna vara borta, efter du så vill, svarade hon. 
<sec/>
”Prostgubben,” vidtog kaptenen, ”kan icke hålla ut i en enda passabel vira; och något måste man väl ändock göra här i verlden.” 
<sec/>
Prosten spelar ju rätt bra trädkarl? 
<sec/>
”Styfvers trädkarl, ja. Åja.” 
<sec/>
Paus. Man gungade en stund i tysthet, allt saktare och långsammare. 
<sec/>
”Har du icke ännu fått svar ifrån professor Bredman i Upsala?” inföll frun. 
<sec/>
Det är just det jag väntar med postväskan i qväll, svarade kaptenen. 
<sec/>
”Tror du, att den fremmande herrn sjelf kommer med detsamma?” 
<sec/>
Det kan jag aldrig föreställa mig, sade han. Jag har just skrifvit till Bredman såsom min egen ungdomsvän och landsman, emedan jag känner hans klokhet och omtanka: vi äro norrlänningar begge två, ehuru jag ifrån Sidensjö. Jag tror aldrig, att han skickar mig en informator, utan att först tillskrifva mig och låta mig välja emellan tre eller fyra föreslagne, hvilkas betyg, ålder, egenskaper och utseende han någotsånär beskrifver. Säkert utsöker han endast norrlänningar åt mig, som också är det bästa folket; och jag tager ibland dem den äldste till min informator. 
<sec/>
”Det blir säkert mycket bra,” svarade fru von Mekeroth. ”Matts behöfver riktigt någon, som kan styra sig.” 
<sec/>
Matts ja! nå än Ulla? Ulla liknar mig också så der temligen, tror jag; eller hvad tycker du, Aurora lilla? afbröt kaptenen med en sjelfförnöjd, litet skrytsam blick, vid minnet af sin ysterhet i barndomen. Jag var minsann en ostyrig herre ända till mitt tionde år: derefter dämpade jag mig någotsånär. 
<sec/>
”Ulla blir nog en beskedlig flicka med tiden,” invände frun, ”ehuru hon kanske, som jag, får litet svårt för att lära.” 
<sec/>
Icke har du haft svårt för att lära, söta Aurora; det är bara inbillning, bara modesti, sade kaptenen med en artig vändning, som hade tycke af forntida courtoisie. Du, med ditt goda minne! 
<sec/>
”Jag har alltid haft ett mycket dåligt minne,” svarade frun och såg upp på sin man med en uppsyn, full af anspråkslöshet och godhet. ”Pappa, här, bannade mig alltid för att jag icke kunde lära mig språk.” 
<sec/>
Språk? hvad skall man då med språk? 
<sec/>
”Noter och musik kunde jag icke heller komma mig före uti, emedan jag icke var i stånd att minnas alla kors för bena.” 
<sec/>
Musik? hvad skall man med musik? 
<sec/>
”I geografien och historien skulle det hafva gått bättre för mig, om jag icke behöft komma ihåg namnen och årtalen.” 
<sec/>
Geografi och historia! utbrast kaptenen; ett fruntimmer, som icke behöfver blifva guvernant! Svenska hufvudstäderna i länen och konungarnes namn sedan Gustaf Wasa, det må så vara. Huru kunde det falla dina föräldrar in, att vilja låta lära dig någonting onödigt? 
<sec/>
”Ja, Gud vet hvad det tjenade till,” svarade frun, och det undföll henne en liten gäspning. 
<sec/>
Kaptenen påmindes härigenom, att han borde gunga raskare. Han stötte också till ett par hurtiga tag, hvilket kom gungan att tre gånger flyga till, liksom med nervryckningar. Men straxt efter mattades det ånyo utaf, och von Mekeroth satt stilla. ”Ulla skall, liksom du i dina dar, bekomma ett betydligt arf,” fortfor han, ”så att för nyttans skull vet jag just icke hvarföre hon behöfde lära sig något sådant der; men det är synd att icke låta hennes förträffliga, hennes verkligen briljanta hufvud utveckla sig.” 
<sec/>
Matts tror jag också får godt hufvud med tiden, anmärkte frun och gäspade nu öfverljudt. 
<sec/>
”Matts blir en ordentlig huggare,” sade Mekeroth. ”Du skall få se, att han en dag kommer att öfverträffa hela sin slägt, och din egen far blir ett rent intet emot honom. Det är en pojke! Jag känner igen hvart drag i hans karakter, i hans goda minne, i hans – jag känner igen mig sjelf alldeles! – och det är ändå rätt roligt.” 
<sec/>
Denna gång satte fru Mekeroth sin lilla vackra hand framför ansigtet, emedan hon kände på sig, att hennes tredje gäspning skulle blifva så stor, att den komme att vanställa henne. 
<sec/>
”Vet du, jag tror vi gå in nu igen, eller huru vill du, Aurora lilla?” 
<sec/>
Ja, svarade hon, och klappade sin man vänligt och godt på armen. 
<chapter/>

<chaptername>ANDRA KAPITLET.</chaptername>

<chaptername>Herr Alexander Medenberg.</chaptername>
låt våra barns tycke afgöra frågan. 
<sec/>
Under promenaden hem ifrån trädgården hade kaptenen påskyndat sina steg, litet bekymrad öfver sin frus helsa, emedan han fruktade för någon lindrig förkylning, såsom orsak till en omärkbar rysning i hela kroppen och hvilken kunde uppenbara sig i gäspningarne. Likväl misstog han sig lyckligtvis om orsaken till dem; det var ingen sjukdom. När herrskapet kommit in, och Aurora, efter en kyss och en liten nigning, återgått till sin egen inre verld och sina husliga göromål, upplifvade sig hela hennes väsende igen, och hon mådde förträffligt som vanligt. Såsom en rik fru, hade hon visserligen en mamsell för sitt hushåll; men det roade henne att med egen person deltaga i allt. Hon hade lärt sig detta ifrån sin barndom under sina föräldrar; och hon befann sig ännu på Aronfors, på samma ställe som då. Hon såg omkring sig samma rum, samma älskade väggar; skafferi, kallkammare och kök – allt var detsamma, allt stod för hennes ögon i den skönaste och mest älskvärda dager. Huru skulle hon då, mera än förr, kunna undvara att deltaga i de sysslor, som alltid varit henne kära och som hon förträffligen förstod? Hon pröfvade sjelf i kastrullen, om jungfru Lisa kokat spritärterna som de skulle: gjort dem lagom mjuka, väl simmiga. Och skiflaxen skar hon upp med egen hand, emedan det derunder gaf henne en innerlig glädje att tänka, det hon förskaffade sin man ett ”lieblingsmål.” 
<sec/>
Von Mekeroth hade under tiden gått in i sina rum, der han nedsatte sig på den svarta, vattrade lädersoffan, tog kortleken på sitt framföre stående valnötsbord, och började lägga postiljon. Han var så öfvad, att han nästan hvar afton kunde hinna igenom fem särskilda slags patiencer, innan han gick ut och åt. Han erkände detta sjelf med en viss stolthet. 
<sec/>
Efter en liten stund hörde han ett åkdon rulla upp på gården. Han såg ut genom fönstret och märkte en herre med vacker hatt stiga ned ur åkdonet. Han lemnade hästen i skjutsbondens vård, gick in öfver farstubron, fick af en jungfru veta hvarest herr kaptenens egna rum voro belägna, vandrade obekymrad dit, uppläste dörren artigt, steg in oanmäld, och då von Mekeroth i sin soffa till någon hälft reste sig emot honom, bugade han sig vördsamt, tog upp ett bref och öfverlemnade det i kaptenens händer. 
<sec/>
Von Mekeroth bröt och läste för sig sjelf: 
<sec/>
Min gode broder! 
<sec/>
Tackandes för ditt bref, får jag svara, att såsom nu varit och är mellantermin, har jag här i Upsala icke rätt många att välja på till lärare åt dig. En bra karl vet jag; norrlänning är han icke, dock göteborgare. Medenberg heter han; tjugunio eller trettio år circa, och med sådana studier, att han icke tagit graden, utan, i likhet med Kjelldal och Baumgarten, hvilkas ryktbara namn du säkert känner, låtit densamma vara. Ty, likasom man kan vara för dålig för en sak, så kan man ock vara för god för en sak. Informator har han varit på flera ställen, så att han eger erfarenhet. Mannen tänkte sig nu i alla fall till Göteborg, och har på mina ord tagit vägen öfver Jönköping, så att han personligen kunde, med en liten omväg, resa in till Aronfors och lemna dig brefvet. Gillar du honom icke, så far han fram till sitt Göteborg; men behagar han dig, så skulle det högligen fägna mig, att hafva uträttat ett svårt och ansvarsfullt uppdrag till nöjes åt en min gamla goda vän och landsman. Tecknar min högtärade brors 
<sec/>
ödmjuke tjenare och bror 
<sec/>
Br. 
<sec/>
Kaptenen lade ifrån sig brefvet, såg upp och sade: ”Min herre heter Medenberg? var så god och sitt.” 
<sec/>
Ja, svarade den andre och satte sig på en stol i nejden af valnötsbordet. 
<sec/>
”Herr Medenberg kommer nu ifrån Jönköping?” 
<sec/>
Jag reste derifrån på eftermiddagen öfver Barnarp, Byarum och Skillingaryd. 
<sec/>
”Äro vägarne mycket elaka?” 
<sec/>
Jag skall icke säga. Jag for på ångbåt ifrån Stockholm till Jönköping. 
<sec/>
Paus. Von Mekeroth viste icke huru han skulle bära sig åt, för att utröna, om han borde taga mannen till informator, eller låta honom fara fram till sin fäderneort. Han började betrakta honom och fann ett ungdomligt, godt, ärligt ansigte, ofvanför hvilket det ljusa håret låg benadt och utbredde sig i lockar på begge sidorna. 
<sec/>
Tankspridd såg von Mekroth ned på sitt valnötsbord, hvarefter han ånyo öppnade samtalet. ”Och det är, såsom jag ser af brefvet,” sade han, ”herr Medenbergs afsigt att resa härifrån till Göteborg?” 
<sec/>
Det är det, herr kapten, så vida jag icke kommer att stanna. 
<sec/>
”I alla fall, min bästa herre!” inföll värden och steg hastigt upp, hänförd af sin medfödda känsla att emot hvem som helst vara artig, ”kan vägen icke fortsättas i afton? Var så god och blif vår välkomna gäst åtminstone öfver natten, så få vi vidare språkas vid i morgon. Jag skall låta anvisa herr Medenberg sitt rum; han har rätt att vara trött efter en så lång resa. På ångbåt? jaså; ja, det är märkvärdigt hvad man nu för tiden kommer lätt ifrån Stockholm till Jönköping. I vår tid göra vi ofantliga upptäckter, min herre. Hvem hade väl trott, att vi skulle lära oss flyga? och likväl äro vi på god väg dertill. Herr Medenberg är chemist? är mechanicus?” – Den fremmande bugade sig litet negativt med en vacker dragning åt venster. 
<sec/>
”Var så god och krusa icke!” tillade kaptenen, då de begge stodo i dörren för att gå ut, och den fremmande hade en försyn för att stiga framföre. Sedan kaptenen väl uppmanat honom att icke krusa, gick han sjelf förut. Han ropade en af folket, som fick befallning att föra den fremmande ned till ”herr Mattses kammare” i högra flygeln. 
<sec/>
Dagen derpå straxt efter frukosten bad von Mekeroth sin fru komma in till sig. Hon inträdde, satte sig på den vattrade lädersoffan vid hans sida, tog hans patiencekort och lekte med dem litet smått och vänligt, såsom hon alltid brukade under deras samtal. ”Huru tycker du, Aurora lilla,” sade han, ”skola vi taga herr Medenberg till vår lärare?” 
<sec/>
Det tycker jag, svarade hon. Professorn hade ju också inga flere att välja på. 
<sec/>
”Nej, men man kunde låta honom resa till Göteborg, och vänta på en annan.” 
<sec/>
Då skulle Matts och Ulla blifva utan nu? det går icke bra an, längre. 
<sec/>
”Jag tyckte också, att han uppförde sig ganska städadt och hyggligt vid bordet i går afton,” fortfor kaptenen. ”Han var försynt utan bondblyghet; han åt och talade icke mycket, men det han sade, var förnuftigt. I dag har jag icke sett till honom ännu; han är kanske restrött och sofver.” 
<sec/>
Nej bevars; Matts säger, att han stigit upp klockan fem, gått ut att spatsera och sett sig omkring i bruket och på Kronberget. 
<sec/>
”Jag kan säga! det fägnar mig, att han icke är en sjusofvare. För hans studier är jag icke rädd, fast han icke passerat graden; ty Bredman skrifver mig till, att han deri kan jemföras med sjelfve Baumdal och Kjellgarten, två personer, som den lärda verlden känner ganska fördelaktigt, ehuru jag, såsom militär, icke kan veta allting. Huru vill du, Aurora lilla?” 
<sec/>
Jag tror, inföll hon med ett leende, att Matts blir ursinnig och icke lemnar oss någon ro, om han icke får behålla sin herr Medenberg. 
<sec/>
”Matts? hvad vill det säga?” 
<sec/>
Han är kär i honom; alldeles förtjust. Efter maten i går afton, lära begge herrarne icke genast gått och lagt sig, utan Medenberg tagit Matts med sig ut och bedt honom visa sig trädgården och parken. Såsom det var månljust länge, hade de varit omkring flere timmar. Hvad den fremmande herrn derunder talat, vet jag icke, ehuru Matts, andtruten och rödblommig, upprepade det för mig i morse. Matts talade så fort och hade munnen så full, att jag fick ingen reda derpå: det var sagor, det var ur historien, det var om stjernornas lopp, det var hur vattenhjul drifvas, det var om luften och alla möjliga vackra saker. 
<sec/>
”Har du redan råkat Matts i dag? andtruten och svettig? hvad vill det säga? Gunstig junkern brukar annars sofva tills den här tiden och väl längre.” 
<sec/>
Men icke i dag. Han var uppe klockan fem, han också; ty herr Medenberg hade bedt honom föra sig till några rara blomsterväxter, som gossen kommit att nämna utseendet på, och som den fremmande herrn förklarat måste tillhöra några sällsyntheter i botaniken. Matts hade blifvit helt förnäm och lycklig öfver den äran att få visa; så att han knappt hade tid att äta frukost, utan tog litet bröd i fickan och for af som en pil för att söka upp sin vän. 
<sec/>
”Jag måtte säga! Herr Medenberg har då förtrollat pojken? Godt hufvud har Matts alltid haft; men något qvällsömnig och bra tung om mornarne har gunstig herrn brukat vara.” 
<sec/>
Det kom sig deraf, tror jag, att han förr aldrig haft någon att tala med, eller som lifvat upp honom, sade frun. Ty icke har jag haft tid, och icke heller du, Mekroth lilla. 
<sec/>
Kaptenen såg åt sidan och tycktes upptagas af en ny tankekedja. ”I sjelfva verket,” anmärkte han, ”tror jag vi icke skulle hafva vanheder af karlen, i jemförelse med Abelcronas och Zeytons sluskar, som de nyligen måst förafskeda. Så här upp i orten, och då man befinner sig i den ställningen, att utgöra den förnämste possessionaten – en ibland de förnämste, menar jag – så får man göra mycket afseende på, att till sina barns lärare ega en man, som kringboende familjer icke räkna för ett får, en stackare. Ty de säga då: ”Mekrothens arfvingar lära med tiden blifva hyggliga personnager! har ni sett deras glåmiga informator?” ungefär som jag och du dömde om de vensterhändta gåskarlarne, Zeytons och Abelcronas måst skilja sig ifrån, sedan de under tre år lärt gossarne ingenting, mer än att bocka sig illa, föra sig obehagligt och nyttja fula talesätt, som de uppsnappat –” 
<sec/>
Men huru betalades de också? anmärkte fru Aurora med en vacker blick. Zeyton gaf sin stackars magister femtio riksdaler banko, och Abelcrona sträckte sig först sista året till hundra riksgälds. 
<sec/>
”Det är sant, Aurora lilla; och der äro vi åter på ett vigtigt kapitel. 
<sec/>
Huru mycket tycker du, att vi skola gifva Medenberg, om vi taga honom?” 
<sec/>
Jag vet icke. Hundra riksdaler banko, eller tvåhundra riksgälds kanske. 
<sec/>
”Etthundra i banko? Men vet du, Aurora, att det är mycket!” 
<sec/>
En man, som mina barn kunna hjertligen älska, är väl värd att få något, sade hon med en allvarsam mine af ganska eget slag. Jag lägger vigt på det, om jag också har orätt, fortfor hon. Jag ville gerna gifva honom någorlunda hederligt. Du får icke bestå honom mindre än hundra riksdaler banko, Mekroth. 
<sec/>
Det låg en icke vanlig bestämdhet i dessa fru von Mekeroths ord. Kaptenen hörde henne sällan yttra jag och mina, utan merendels vi och våra; men när det någongång hände, steg för hans godlynta sinne alltid ett minne upp af den sanningen, att egendomen ursprungligen förskref sig ifrån henne. ”Aurora,” svarade han, ”hela verlden vet, att jag icke är snål; Medenberg må gerna få sina etthundra i banko, såvida vi antaga honom.” 
<sec/>
I detta ögonblick hördes ett starkt oväsen såsom af någon springande utanföre i farstun, dörren flög upp, och lilla Ulla störtade fram till sin mor, röd som ett rönnbär och så varm, att lockarne rest sig till en gloria omkring hela hufvudet. ”Söta mamma! söta mamma! söta mamma!” sade hon. 
<sec/>
Hvad är det, min flicka? 
<sec/>
”Söta mamma, gif mig en korg och en knif, en stark, hvass knif – söta mamma! jag har så brottom, så brottom!” 
<sec/>
Men hvad i Guds namn står då på? utbrast herr von Mekeroth. 
<sec/>
Åh vi hafva så roligt! så roligt! svarade Ulla med anden i halsen. Jag har hela morgonen varit ihop med bror Matts och herr Meberg. Vi hafva samlat de allra små sötaste stenar på Kronberget, som blänka i alla färger, och jag har fått veta namn på dem allihopa! Nu skola vi bryta löst snäckor – men jag har icke tid att tala om det – jag lofvade springa hem efter en knif och en korg – söta mamma, fort! fort! kan jag icke få lilla kökskorgen eller mammas stora sykorg? Med dessa ord sprang hon ut, och frun följde leende efter. 
<sec/>
Medan mamma var ute att förskaffa lilla Ulla hvad hon behöfde, satt pappa för sig sjelf i faderglada tankar öfver dotterns qvicka hufvud ”redan vid tio år.” Det är allt eld i de der små spånorna, sade han och skakade förnöjd på hufvudet; det är rätt roligt att känna igen sig, hmhm. 
<sec/>
Frun återkom för att fortsätta öfverläggningen. Hvad tycker du, Mekroth, här begynner ju bli rätt lifligt i huset? sade hon med ett skratt. 
<sec/>
”Minsann en qvick tjufunge, den Ulla!” svarade han. ”Hafva sinne för mineralogiska stenar och snäcksamlingar redan i så späda år!” 
<sec/>
Icke förstår hon eller Matts något af det, söta du. Det är blott för att herr Medenberg spelat upp dem; och de tycka om stenar, musslor, mossor och blommor, liksom andra muntra leksaker, kan jag förstå. Det är icke farligare. 
<sec/>
”Men huru kom du att släppa ut Ulla så bittida i dag?” 
<sec/>
Bittida? Hon var icke god att hålla inne: hon skulle nödvändigt, alldeles nödvändigt ut till bror Matts, som vidtalat henne i går, innan de lagt sig, och – 
<sec/>
”Den Medenberg måste verkligen sjelf vara barnkär, då han icke, som en klok karl, hvilar ut efter resan, utan roar sig med att springa kring berg och backar i sällskap med elever, hvarom han ännu icke vet, huruvida han med dem får något att skaffa. Jag tycker icke illa om detta drag; det ser ut som en viss oegennytta, ehuru det är litet barnsligt vid trettio år.” 
<sec/>
Är han trettio år? 
<sec/>
”Ja, han ser verkligen ut som tjugutre eller fyra. Det gör också ingenting; och det är väl för att han rest nu och blifvit echaufferad. Bredmans bref innehåller, att han är trettio. Förmodligen har han lefvat ordentligt, som fattig karl.” 
<sec/>
Skall jag då anse saken för afgjord och låta sätta upp gardinerna i hans rum? frågade fru von Mekeroth. 
<sec/>
”Ja, hvad tycker du, Aurora lilla? jag vet icke huru vi skola göra.” 
<sec/>
Efter du sjelf icke har något emot honom, svarade hon, så låt våra barns tycke afgöra frågan. De hafva utvalt honom. Det är visst ingenting att lita på barn, fortfor hon med en from och innerlig blick, som hon tycktes blott kasta åt fönstret, men som säkert gick ännu längre. Likväl har jag märkt, så liten min erfarenhet är, fortfor hon, att barn visa en oemotståndlig leda, en afsmak för somliga personer, åtminstone icke vilja nalkas dem vid första bekantskapen; och, ehuru man härtill icke sett någon orsak, har man efteråt upptäckt, att dessa menniskor hyst ett ondt i sitt väsende, som ingen kände. Deremot närma sig barn till andra, finna ett behag i dem genast vid första anblicken, utan att man kan träffa ett skäl härför, och de trifvas i deras sällskap. Hvaraf det kommer, det vet Gud ensam. Men ofta erfar man efteråt, att barnen icke misstagit sig. Jag tror derföre, att öfver deras tycken hvilar en hemlig nåd, hvars vink vi ej göra illa om vi följa. – Hon kysste sin man och klappade honom sakta öfver axeln. 
<sec/>
Rörd sade han: du har rätt, Aurora; jag ger mitt bifall. Våra barn hafva afgjort saken, och för en enda gång må det vara. 
<chapter/>

<chaptername>TREDJE KAPITLET.</chaptername>

<chaptername>Efter tre veckor.</chaptername>
lilla! Huru tycker du nu, att vi skola göra? 
<sec/>
På Aronfors tilldrog sig tre veckor härefter en stor händelse, rik på inflytelse, ej blott för ställningarne här, utan för ganska många i orten; vi skola således omtala den. 
<sec/>
Öfverenskommelsen med herr Medenberg var snart uppgjord; det syntes lätt på honom, att han aldrig varit van vid höga aflöningar. Född af fattiga föräldrar, i Majorna vid Göteborg, hade han ämnats till sjöman, och äfven som skeppsgosse gjort en liten resa på hafvet, till Hull och hem igen. Hans föräldrar voro utmärkt christliga; man skyllde dem för att tillhöra någon sekt, hvarpå Skara och Göteborgs stift hafva en stor rikedom. Men egentligen kunde man ej säga mera, än att de hvarje söndag troget och andaktsfullt besökte kyrkan. Så hade de lefvat i all sin tid, och äfven ännu hörde de Björk rätt gerna, ej mindre än domprosten Hummel. När sonen i sin barndom visade föga tycke för sjölifvet, hade föräldrarne gerna låtit honom stanna hemma; detta lif var både stormigt och kunde föranleda till laster. Han fick således med kärlek och i stillhet fördjupa sig i några böcker, tillhörande fadrens knappa bibliothek; och han fattades allt mera af lusten att forska, men forska i hvarje ämne för dess egen skull. Redan mycket till åren, började han få gå i skolan, och satt slutligen sin tid ut på gymnasium. Under konditionerande och mycken yttre nöd fann han en möjlighet för sig att få vistas vid akademien. Han arbetade och läste här med en jernhård flit. Men hans tillvexande, hans innerliga håg, att fördjupa sig i vetenskaper för innehållets skull, som är det rätta och förträffliga, gjorde honom likväl fremmande för verlden; han rönte en afsmak för tentamina, och blef i sjelfva verket allt mindre skicklig att taga sådana. Också bör nämnas, det hans kärlek föranledde honom att mera uteslutande arbeta i vissa saker och snartsagdt försumma andra, för en examen lika nödvändiga: det vare sig presten, eller magistern. Genom sitt milda och förståndiga lynne utgjorde han sina kamraters älskling inom nationen; några svirare fördrogo väl icke hans person, men högaktade honom och vågade ej höja sin röst emot honom. Hans lärare älskade honom så högt, att flere tillbjödo honom få gå igenom utan tentamen; han tackade dem med en vördsam innerlighet, men kunde icke förmå sig till emottagande af denna gåfva. Så såg han sig vid långt liden ålder i den ställningen, att ega alldeles ingen framtid. Utsigterna i verlden befinna sig så ganska ofta i strid med insigterna; om desse icke alltid hindra fortkomsten, befordra de den dock sällan, så snart de utgöra verkliga insigter. Ty de hafva då inträngt i sjelfva samvetet, och låta icke vidare lämpa sig till höger eller venster. Äro de ytliga, förenade med en rask och blygselfri talegåfva, då gå de glada steg och komma långt; ty de kunna skifta sina åsigter, förvandla sig efter allt och vinna allt. Verldens ställning är nu sådan. Skall den en gång förändras? Herr Medenberg egde ingenting annat framför sig, än att gå lifvet igenom som informator, och vinna dödens palm som en menniskornas lärare. Till följe af sitt lynne hade han alltid med stor välvilja omfattat barn; med tiden hänförde honom hans hjerta att anse äfven fullvuxna för ett slags barn, och så kom han att älska nästan alla menniskor. Hans smala stig slingrade sig öfver jorden enslig och osedd; men den gick genom lundar, der han på alla steg hade täck, doftande, löfrik småskog vid sin sida. Vid hvarje litet nytt, spädt, genomskinligt blad, som under hans vårdande hand sköt ut på qvist eller gren, gladdes han, och han räknade icke på att få någon annan glädje i verlden. 
<sec/>
Före sitt anställande på Aronfors hade han tjenstgjort som lärare i ganska många hus och således vunnit en vidsträckt kännedom om menniskolynnen, sådana de visa sig inom familjerna. Icke hans yrke ensamt förskaffade honom denna kunskap, utan hans fallenhet, hans naturblick, hvilken, alldeles i likhet med förmågan hos barn, icke behöfde lång tid för att upptäcka hvad som gick och gälde hos menniskorna, med hvilka han kom i umgänge. Hvad han varseblef, bevarade han dock alltid i tystnad, och gjorde icke en gång för sig sjelf deröfver någon annan anmärkning, än blott att det var så; huruvida det var godt eller ondt, tog han ej oftare i betraktande, än om han fann sin ställning tillåta att uppträda i verk och handling. Hans egen person egde genom hela denna stämning någonting idylliskt, kanske rättare qvietistiskt. Hans ansigte gaf tillkänna en försynthet, som aldrig måtte hafva tillåtit honom hysa en enda lidelse af det slag, som man kallar passioner; och denna försynthet var det väl, som spridde öfver hans drag en så stor ungdomlighet, emedan det såg ut som han sjelf aldrig erfarit någonting af lifvet. Skall denna kristallklara insjö alltid förblifva så lugn? Skall ingen storm, ingen vind, ingen kåre, mera än fattigdomens lilla höst-il, komma att krusa den till vågor? 
<sec/>
Andra dagen efter hans anträde till sin befattning tilldrog sig vid middagen, att, då familjen stod för att läsa till bords, hvilket alltid försiggått ganska knapphändigt och oftast så, att von Mekeroth sjelf, utan något vidare alls, genast satte sig, och de öfrige på sin höjd gjorde minen af att knäppa ihop händerna, det nu väckte pappas stora uppmärksamhet, att Matts och Ulla visade sig vid bordskanten ej med vanliga, ogenerade åtbörder, utan likasom litet försagda, röda i ansigtet och förlägna. Detta gjorde också, att pappa icke efter sin vana, straxt tog sin stol, utan stod och undrade hvad det kunde betyda. ”Nå, Matts!” – undföll det herr Medenberg med en allvarsam, ehuru mild blick; hvarpå gossen började läsa en bordsbön stadigt och vackert, men under synbar bäfvan. Ulla hörde på med mycken uppmärksamhet; hon viste, att ordningen skulle komma till henne efter maten. Allt aflopp mycket väl; men man kunde märka, att bloden något uppsteg i pappas ansigte. I början torde det hafva varit en aldrig så liten, om icke förargelse, dock undran öfver, att bruk kunde införas och saker företagas, utan hans tillsägelse, ej en gång medvetande. Han var först till och med betänkt på att i enrum låta herr Medenberg veta, det hans befattning stannade inom skolkammarens område och icke anginge matsalens; likväl tyckte han snart ändå, att bordsbönen, ehuru den aldrig förr brukats hos honom, likasom nuförtiden nästan i intet af de högre husen, dock var en religiös handling och rätt vacker, blott man en gång kommit sig före. Han befans väl litet tyst och underlig under första delen af måltiden, men det gick snart öfver. Brukspatronessan var vid ett utmärkt godt lynne; hon kastade sina ögon ifrån det ena af sina barn till det andra, med ett uttryck, som ej kan beskrifvas. Hon upplifvade sin man genom de vänligaste blickar och besatt en talent att åt honom utleta det bästa på faten, som måste öfvervinna allt. Samtalet fick sin vanliga gång; han började känna sig försonad och glad. När han steg upp från middagen, var han så öfvertygad, det en bordsbön ånyo skulle komma och äfven redan så nöjd dermed, att han sjelf stod och väntade, höll sina händer tillsammans och såg på Matts. Men han fick snart vrida hufvudet åt venster till lilla Ulla, ty det var hon, som nu med en täck och skär röst stämde upp de vackra orden. Då kaptenen satte bort sin stol, nalkades han sin fru och sade i smyg: ”en tjufunge, den Ulla, att hafva näpen röst!” 
<sec/>
Han vände sig till informatorn och yttrade: ”jag gissar, att läsningen väl icke behöfver börjas alldeles straxt på maten? vill icke herr Medenberg göra mig den äran inne hos mig på en liten stund?” 
<sec/>
Då de begge herrarne kommit ditin, gick kaptenen några slag öfver golfvet. Det syntes tydligt, att något arbetade inom honom, som han sökte ord för att rätt uttrycka. Han kastade ett par blickar upp på Medenberg, som voro varma, men tillika fulla af hvad man skulle kunna kalla vördnad, nästan som vågade han icke nalkas honom för nära. Och derjemte såg det ut, som om han ville vara tacksam för något. Denna blandning af känslor tog sig slutligen luft genom följande dialog, som man kanske skall finna mindre väntad: 
<sec/>
”Hörpå, herr Medenberg – min bästa herr Medenberg – säg mig, om icke herrn röker tobak?” 
<sec/>
Icke jemt, herr kapten, svarade han; men jag kan röka, när det så träffar. 
<sec/>
”Då kan herrn ju röka en pipa med mig emellanåt?” 
<sec/>
Informatorn bugade sig. 
<sec/>
”Men – – brukar herrn aldrig draga några tag dernere i lektionsrummet; det plär icke skada?” 
<sec/>
Jag har icke tagit med mig någon tobak på resan, herr kapten; ty jag är endast en högst obetydlig rökare. 
<sec/>
”Det var förträffligt!” sade den andre, gick in i sitt inre rum, öppnade ett väggskåp och kom tillbaka. ”Tillåt mig – min bästa herr Medenberg! – herr Medenberg – tillåt mig att få förära denna kardus!” yttrade han med en sväfvande, nästan darrande stämma, hvartill väl just intet stort skäl fans i den yttre verlden. 
<sec/>
Informatorn emottog vördsamt gåfvan, som i sig sjelf var ganska angenäm: det var en kardus af finaste sort. Kaptenen såg efter denna lilla handling så glad ut, som om en hel klippa vältrats ifrån hans bröst. 
<sec/>
Efter ånyo ett antal slag öfver golfvet, sade kaptenen: ”en dum fråga till! en man, som herr Medenberg, tar väl aldrig i kort?” 
<sec/>
Jag spelar visst icke egentligen, svarade denne; min tid har icke tillåtit mig sådant. För att spela väl, måste man spela mycket och ständigt. Men jag anser den högsta ovana af alla vara den, att icke kunna på något sätt deltaga i hvad umgänget fordrar – 
<sec/>
”Åh bra! bra! Herrn spelar – till exempel – en vira? en vira någon endaste gång?” 
<sec/>
Det vill säga, jag känner spelets gång, herr kapten. 
<sec/>
”Någotsånär kan jag tänka? Hm, det slår icke felt, att herrn kan vira excellent. En man, som herr Medenberg, gör ingenting dåligt. Herrn spelar också patience på tu man hand?” 
<sec/>
Det är en lätt sak. 
<sec/>
”Piket?” 
<sec/>
Deri har jag fått öfva mig mest af allt. 
<sec/>
”Med sina patroner, kan jag tänka? Hahaha! ja, det är verkligen så. Hvad skall man väl också göra på de långa höstqvällar, som vårt älskade klimat beskär oss?” 
<sec/>
Saken uppgjordes så, att samma afton skulle herr Medenberg inträffa i kaptenens rum, då denne återkom ifrån sin öfliga rund med frun; och man skulle försöka hvarandres styrka i piket. Nöjet börjades klockan half sju. Straxt i början satt kaptenen litet surmulen, emedan det hände herr Medenberg den lyckan, att i första spelet erhålla sex kort och sexton, jemte fjorton knektar, hvarigenom han genast fick räkna trettiosex; och, såsom detta skett utan att hafva tagit stick, gällde det för nittiosex. ”Det är allvarsamt, någotsånär! har min herre alltid en sådan tur?” frågade kaptenen. 
<sec/>
Det har denna gång endast händt mig för att påminna mig om räkningen i spelet, svarade Medenberg artigt. 
<sec/>
Man gaf, och andra gången satt kaptenen med fjorton kungar, två qvart-majorer och en dylik ters; man kunde knappt se grannare kort i en menniskas hand och egarens ansigte sken. Likväl hade motspelaren denna gång förhand och anmälde sju kort i den färg, der kaptenen egde kungen blott. Denna föll således på Medenbergs äss, och han tog spel för alla sina sju kort. Bloden steg ända upp till hårfästet, när kaptenen måste kasta de superbaste matadorer på informatorns yttersta hackor. ”Att mista lesen på sådana kort! det är! det är –” 
<sec/>
Det har endast skett för att gifva mig en liten uppmuntran under min förestående otur, anmärkte Medenberg. 
<sec/>
Det var just hvad som hände. Kaptenen bekom hädanefter ständigt jemna, goda kort, och Medenberg låg under. Kaptenen gjorde inga stora segrar, men dock nästan alltid segrar. När de stego upp för att gå ut och äta, sade von Mekeroth: ”Charmant! en ganska rolig afton! herr Medenberg spelar sin piket ganska bra, mycket bra.” Då de anländt till matsalen, såg Aurora en ny färg spridd öfver sin mans annars litet gula anletsdrag, och hon frågade: hur har spelet gått, mina herrar? –”Förträffligt!” utbrast han, ”herr Medenberg, må du tro, är en ordentlig huggare i piket; han tog en gång ifrån mig lesen mot fjorton kungar och en hel mängd qvart-majorer; gör mig det efter! Nå sedan ändrade det sig litet, det är sant, ty gammal är till sluts ändå alltid äldst: jag vann tvåhundra points. Har du framme af vår rätta ost? Jag menar den rätta? Herr Medenberg, såsom god göteborgare, bör göra bekantskap med en veritabel smålänning. Var så god! se här! tag! Nå, min kära Matts, jag gissar du har varit förtviflad öfver, att jag röfvat herr Medenberg ifrån dig på qvällen? Din far är en gammal krigare, som förstår sig på att göra eröfringar, skall du veta.” 
<sec/>
Så förflöto några veckor i patriarkaliskt behag på detta sköna småländska bruk. Medenberg hade icke meddelat kaptenen sin läseordning, och ingen gång frågat honom huru han ville hafva den. När föräldrar icke sjelfva begära få veta det, är ett sådant meddelande rådligast att låta blifva. Då man gör frågor, hittar man ofta på att få svar, besvärliga nog att reda sig uti, såvida man är en underlydande. Det händer, att föräldrar i välmening än borttaga nödiga läsämnen, än tillägga förtidiga. De ega alltid giltiga skäl. Herr von Mekeroth hade icke behöft framdraga några; ty han tog ingen notis om hela saken. Han var så öfvertygad, genom informatorns och barnens kärlek till hvarandra, att, derest de icke läste för mycket tillhopa, icke läste de för litet. Och i hvad ämnen de studerade, var alltid tid att få höra vid någon passande nyårs- eller midsommarsexamen. Man ser således, att han gick emot sin informator till väga med samma öppna, ädla förtroende, som emot sin bruksförvaltare. Synd, om ett sådant missbrukas! 
<sec/>
Herr Medenberg sjelf kände en stor trefnad i detta hus, emedan han till sin glädje såg ett par makar, som ömt älskade hvarann, och som voro ganska goda menniskor. Han upptäckte väl, emellanåt, spår till att de hade litet tråkigt ihop; men när sådant icke är en följd af själarnes inre skilsmessa, utan af ointressanta tillfällen, hvilka alltid någongång anmäla sig, så är det af ingen betydelse. Barnen tyckte han dock mest om; och han skref till professor Bredman ett tacksägelsebref, för den lyckliga ställning, hvaruti han försatt honom. 
<sec/>
En lördagsafton, ungefär tre veckor efter hans ankomst, trädde ett bud ifrån brukskontoret in till herr von Mekeroth, hvilken som bäst satt vid sin piket med herr Medenberg. Det förmälde, att smeder och arbetare, hela skaran, stodo samlade i kontorsfarstun för att uppgöra för veckan, men att herr bruksförvaltaren icke kunde träffas. 
<sec/>
”Hvar är han då?” frågade kaptenen. 
<sec/>
Vi hafva sökt öfverallt. 
<sec/>
”Så kommer han väl; han har åkit ut någonstans och blifvit fördröjd öfver tiden. Gå din väg.” 
<sec/>
Budet gick. Efter en liten stund återkom det ånyo, för att fråga huru man skulle bära sig åt med allt folket, som behöfde pengar, önskade sina saker klara för söndagen och icke ville gå sin väg. 
<sec/>
”Hm, det var besynnerligt,” sade kaptenen; ”sådant har aldrig händt – jag vet icke – åh, han kommer nog. Har ingen sett hvart herr Nickolson åkit?” 
<sec/>
Ingen häst är borta ur stallet. 
<sec/>
”Så har han gått ut att jaga.” 
<sec/>
Hans bössa hänger hemma i hans sängkammare. 
<sec/>
”Hvad är det för dumheter –” 
<sec/>
Ja. 
<sec/>
”Huru skall man göra med menniskorna?” yttrade kaptenen till sig sjelf under stor bekymmersamhet. ”Det begriper jag icke alls. Gå ut så länge och bed dem vänta en halftimme till.” 
<sec/>
Sedan budet aflägsnat sig, såg herr Medenberg frågande på kaptenen och sade: ”behöfs det endast att räkna öfver med mästersmeder, kolgutar och dagsverkare, så har jag ett halft år hjelpt en sjuk bokhållare på Gimo bruk med sådant.” 
<sec/>
Det skulle jag anse för en verklig godhet! utbrast von Mekeroth, med ögon, strålande af tacksamhet. 
<sec/>
Informatorn gick till kontoret, besåg motböcker och karfstockar, antecknade arbetet och återkom efter en liten stund till kaptenen med uppgift på summan, som erfordrades för liqviden. Denne steg upp. ”Min sista penningremiss ifrån Göteborg, som ankom i går, ligger ännu orörd i brukskassakistan,” sade han; ”jag har alltid velat hafva penningarne i den, som är brandfri och fastsatt vid väggen, hellre än härinne. Låt oss gå dit.” 
<sec/>
Då kaptenen inkom på sitt kontor, syntes det huru ovan han var vid alla omgifvelser derinne. Egare af bruk, militärer såväl som civila, hafva vanligen annars ingen lokal så noga under ögonen, som denna; fallet med von Mekeroth var således ett undantag, men icke förvånande, då vi draga oss till minnes den milda sorglöshet, vi hos honom varsnade redan vid hans första uppträdande. Han hade likväl den takten, att aflägsna folket på en liten stund, medan han sjelf orienterade sig. 
<sec/>
När han såg sig ensam med Medenberg, framtog han sin stora nyckel och läste upp kassakistan. Mållös af häpnad fann han kistan tom. ”O Gud! herre, jag är bestulen!” utropade han med nära qväfd röst. ”Att hafva haft en person i sin tjenst i sex års tid och hafva trott på honom som på guld! I går, när penningremissen ankom, lemnade jag den åt Nickolson, nu som förr, och derjemte nyckeln. Han gick till kontoret för att lägga penningarne i förvar, och han återgaf mig straxt derefter min nyckel –” 
<sec/>
Innan von Mekeroth hann sluta, instörtade en brukspojke med en hatt och några smärre klädespersedlar, som han och en kamrat sett ligga i Merlsjön och af vågorna kastas mot stranden. Dessa saker tillhörde herr Nickolson. ”Karlen har dränkt sig!” sade kaptenen, bleknande. ”Men hvar har han på så kort tid gjort utaf mina penningar? Ha – han har haft egna skulder! han har skickat att liqvidera dem med min egendom, och sedan afhändt sig lifvet, för att undgå ansvaret inför mig! Hvilken förfärlig händelse!” 
<sec/>
Han lät nu uppdyrka kontorspulpeten, der, jemte räkenskaper och kladdar af alla slag, penningar brukade förvaras för veckans löpande utgifter. Det såg ut, som den olycklige eller brottslige haft den skonsamheten, att icke vilja sätta sin husbonde i ögonblickligt bryderi; ty här hade han verkligen lemnat efter sig en liten summa, tillräcklig att bestrida aflöningen på lördagen. Von Mekeroth kontanterade sitt folk, och hvar och en gick hem till sig med undersamma miner och hufvudet fullt af tankar. Manskap utskickades att uppsöka den drunknades kropp i Merlsjön. 
<sec/>
När herrarne återkommit i kaptenens rum, satte sig denne i sin bekanta svarta soffa, och en djup suck undföll honom. ”Här tör stå vackert till!” sade han för sig sjelf. ”Jag, som icke reviderat mina böcker på tre år! Det är, för att man tror på folk af det slaget! Huru stå väl mina affärer? Jag kan vara ruinerad karl, utan att veta det ringaste!” 
<sec/>
Aurora kom in. ”Hvad hör jag?” utropade hon, ”kan det vara möjligt? den stackars herr Nickolson –” 
<sec/>
Stackars herr Nickolson? En vacker stackare! 
<sec/>
”Man säger, att han kastat sig i sjön? O Gud!” 
<sec/>
Och jag har kastat mina pengar i sjön, Aurora lilla! Huru tycker du nu, att vi skola göra? 
<chapter/>

<chaptername>FJERDE KAPITLET.</chaptername>

<chaptername>Näsduken.</chaptername>
herrn till buds! 
<sec/>
Likasom kaptenen bekommit sitt djupa bekymmer, så randades ock morgondagen med en sorg för hans fru. Hon märkte på Matts tydliga tecken till kopporna. Såsom en hurtig gosse anstår, ville han väl alldeles icke gifva sig; men sjukdomen grep honom allt mer och mer i sina klor och satte allt flere märken på hans kropp. Till sin stora bedröfvelse måste han afbryta sin läsning och flytta in i mammas rum för att emottaga den ömmaste sjukvård. 
<sec/>
Herr von Mekeroth hade icke kastat många blickar i sina räkenskaper, förrän han upptäckte, att.. antingen han sjelf var en man, som icke kunde reda sig i bokhålleriets labyrinter, eller ock, som är troligare, böckerna blifvit så förde, att de med alla sina conto’s, med alla sina summor och öfverföringar, icke ledde till någon för egaren begriplig slutsatts; med ett ord.. de voro oafslutade. Han sköt häpna och förvirrade blickar ned i ett chaos, som han af ledsnad gerna skulle hafva lemnat genast, men nu tvangs att mot sin vilja betrakta, emedan hela hans välfärd låg förseglad inom massan af alla dessa ohyggliga siffror. Han kände sig flere gånger på väg att svindla, rummet gick omkring för honom, papperen svartnade för hans ögon och bokstäfverna, med sina slägtingar siffrorna, hvitnade. ”Jag får igen min gamla sjukdom!” utbrast han med förökadt skäl till bekymmer. ”Gud låte allt detta slutas väl; det ser ganska mörkt ut; stackars Aurora!” 
<sec/>
Hastigt spred sig en ljusning öfver hans ansigte, svag, men dock alltid någon. ”Sade mig icke herr Medenberg, att han en tid arbetat på ett brukskontor? Han skall förstå allt det här odrägliga trasslet med hammarsmeder och kolryssar. Hvilken galant karl, om han det gör! Han kan utreda dessa infernaliska böcker, dessa räkenskaper! och säga mig huru mina affärer stå, i fall de icke redan ligga.” 
<sec/>
Saken företogs utan uppskof. Den hederliga och beskedliga herr Medenberg drog icke i betänkande att fördjupa sig i ett arbete, som för en lärd måste vara ett af de mest pröfvande. Men för honom stod egentligen ingenting som ledsamt; ganska säkert hade han på sin bana haft många tråkigare och förargligare sysslor, än att studera några dussin kladdar med anteckningar af alla slag, som borde genomgås, summeras, jemföras med hvarandra och slutligen sammansättas till ett formligt och förnuftigt Slut-conto. Det är väl troligt, att han hellre ströfvat omkring markerna för att botanisera, eller legat på rygg i sin soffa för att glömma sig i någon af sina älsklings-auktorer; men då Matts insjuknat och han en tid hindrades att betjena herr von Mekeroth i den syssla, han åt honom betingat, fann han ingenting naturligare, än att låna sig till något annat i stället; och man kan taga för gifvet, att, om han blifvit satt som medhjelpare vid trädgårdsmästarens sida, eller anmodad att efterse gårdens fiske, gårdens jagt, gårdens uppdikning, så skulle han hafva gått tillväga dermed under lika mycken känsla af fromhet, glädje, samvetsgrannhet och förstånd. 
<sec/>
När dagen derefter fru von Mekeroth af sin man, som låg till sängs af matthet, fick veta hvilket arbete han användt sin informator till, och hörde det beröm han gaf honom utbrast hon: ”men – lilla Mekroth, går det an ändå, att behandla honom så? han är väl icke hitkommen för allting? tror du –” 
<sec/>
Som du vill, Aurora lilla! afbröt kaptenen. Jag är så matt, att jag förmår icke tänka. Jag kan icke för min död genomgå dessa sifferluntor, som äro mig så högst angelägna och dock så pestilentialiska. Vill du, att jag skall lefva i okunnighet om jag är ruinerad menniska? 
<sec/>
Frun spratt åt sidan vid detta ord; hon sade icke någonting vidare. 
<sec/>
Medenberg fördjupade sig dagligen allt mer i sitt arbete. Han satt på kontoret nästan ifrån morgon till afton. Men hans lynne tycktes långt ifrån lida häraf. Man såg honom icke oftare än vid middagarne; men der visade han sig alltid lika städad och snygg, som om han gjort ingenting hela förmiddagen; hans utseende bar samma prägel, som förr, af godhet, inre glädje och denna väsendets frid, som sprider trefnad och förtroende. Såsom pappa sjelf nu måste hållas inne hos sig och medicinera, var herr Medenberg den som i stället vid bordet förde ordet. Han samtalade med fru Mekeroth om lilla Matts, uppmuntrade henne att se allt i den ljusaste dager, och vände omärkbart alla ämnen åt ett vackert och intagande håll. Han uttryckte sig med så mycken anspråkslöshet, och hans röst var så ren, så skär, att hvar och en måste höra honom med nöje, nästan med behag. Om qvällarne satt han inne hos herr von Mekeroth; läste högt för den sjuke ur någon omtyckt bok, stundom någon af honom sjelf vald, och som kunde vara nyttig äfven för en äldre man. Fru Mekeroth med lilla Ulla förökade cirkeln vid pappas säng. Läsningen gaf ofta anledning till samtal. Kaptenen, som kanske haft mera smak för muntra anekdoter än för allt annat, var i början något fåordig; men hans milda, veka sinne lämpade sig omärkligt efter de öfrigas tycke; sjukdomen gjorde äfven sitt till; och snart hörde han med rörelse och glädje på höga och intagande ämnen, hvilka han förr icke stort betänkt. 
<sec/>
Såsom dessa ämnen ofta rörde döden och menniskans lefnadssätt i ett annat lif, var det naturligt, att man också öfvergick till den stora frågan om spöken. Ulla nedfällde sin söm i knäet och äfven mamma lät sin nål stanna. Af ett begripligt skäl kommo alla fyra, att på en och samma gång fästa sina tankar på samma föremål. Kaptenen sjelf gaf ordet åt denna tanke: ”har man ännu igenfunnit Nickolsons kropp?” frågade han. 
<sec/>
Medenberg svarade, att man, oaktadt upprepade draggningar i Merlsjön, icke varit i stånd att träffa den. Blott några klädespersedlar hade uppkommit med draggen: på ett ställe en stöfvel, på ett annat en strumpa. 
<sec/>
”Högst besynnerligt! skulle då karlen hafva klädt utaf sig nere på sjöbottnen?” 
<sec/>
Och vet söta pappa, inföll Ulla med en bestört uppsyn, mor Jeppa Salomons berättade i köket i går, att det spökar vid en vik af Merlsjön alldeles grufligt. Hon har sett der midt i natten en stor, stor karl, eldröd hel och hållen! han hväste som en orm, han skällde som en hund, han tjöt som en varg och skrek som en uggla. Derpå hoppade han ner i viken och, såsom han bestod af bara eld, fräste vattnet då han kom ned! och det stod en rök, en rök som ett moln, öfver hela Merlsjön ända upp till himmelen, pappa! 
<sec/>
”Kära barn!” sade mamma i en mildt förebrående ton; men hon såg derunder sjelf hemskt åt sidan, och kinderna antogo en blekare färg. 
<sec/>
Kaptenen vände sig också emot Ullas sida och tänkte tvifvelsutan gifva henne en förmaning, att icke tro på spöken; men hans egna blickar stannade på väggen, stirrande och osäkra. 
<sec/>
Medenberg uppdrog ur sin ficka en näsduk, som han uppvecklade för herrskapet, och bad i synnerhet fru von Mekeroth betrakta. Hon tog den i sina händer, besåg den och sade: ”Jag känner ganska väl igen den; den har tillhört Nickolson. Här i hörnet står hans namnchiffre.” 
<sec/>
Hvad vill herr Medenberg säga med detta? inföll kaptenen och reste sig halft upp i sängen. 
<sec/>
Herr kapten, svarade han, denna näsduk har på ett besynnerligt sätt kommit i mina händer. En kolbonde, som i förmiddags hit anlände med en ryss kol, har hittat näsduken i en hage utanför ett torp, minst en mil härifrån. Han frågade, om den tillhörde någon af herrskapet på Aronfors; ty den syntes honom för stor och fin för någon af bönderna, helst sådane ogerna begagna näsdukar. Jag ber herr kaptenen fästa sig vid den märkvärdigheten, att näsduken är alldeles så godt som ren. Den synes icke vara stulen ifrån sin egare, emedan tjufven troligen skulle hafva smutsat den – 
<sec/>
”Hvad! hvad!” utropade kaptenen, ”tänk, om Nickolson alldeles icke dränkt sig? Man har icke funnit hans kropp i sjön! O min Gud, han har rymt! han har rest bort! han gömmer sig! Jag kan få igen mina penningar! Han skall promt säga, hvart han gjort utaf med dem!” 
<sec/>
Det är min tanke, att man åtminstone icke bör taga hans död för så alldeles afgjord, sade Medenberg. 
<sec/>
Fru von Mekeroth såg upp med en stor blick. ”Kan det vara möjligt?” utbrast hon. ”Den afskyvärde! hans död försonade mig med hans fel, och jag kallade honom olycklig; jag ville icke säga brottslig. Men lefver han och har så nedrigt bedragit oss! honom, som vi emottogo, då han, föga bättre än en tiggare, kom till oss ifrån Zeytons – då!” 
<sec/>
Hvad? inföll Medenberg, var det ifrån grefve Zeytons, som herr Nickolson trädde i herrskapets tjenst? Var han förut anställd hos Zeytons? 
<sec/>
”Ja; så godt som bortkörd kom han derifrån.” 
<sec/>
Hm. Detta förefaller mig – jag kan icke säga hvad jag menar. Bortkördes han verkligen ifrån grefve Zeyton? 
<sec/>
”Det gjorde han visst. Men min man antog honom ändock; och kanske ännu mera just för detta skäl, ty Zeyton har i hans ögon alltid stått i dagern af en icke särdeles god husbonde. Den tjenare, som Zeyton tadlar, anser Mekeroth berömvärd; och den han berömmer, skulle min man aldrig kunna förmå sig att antaga för egen räkning.” 
<sec/>
Zeyton är en dålig karl på allt sätt, både i affärsväg och annat! vidfogade kaptenen, som vaknade upp ur den tankekedja, hvari den drunknades möjliga lefvande försatt honom. 
<sec/>
Medenberg syntes också försänkt i en begrundning, som invecklade hans tankar, ju mera han öfverlemnade sig deråt. ”Jag har sett någonting i räkenskaperna,” sade han; ”jag har anmärkt något i Zeytons conto med Aronfors bruk, som förekommit mig underligt redan ifrån första stund.” 
<sec/>
Hvad? utbrast kaptenen; hvad menar herr Medenberg? I räkningen med mitt bruk måste Zeyton just icke stå för väl till boks, om allt har sin riktighet. 
<sec/>
”Men nu, tvertom, visar honom hans conto såsom krediterad för en större fordran, än som jag tycker kunna vara rimligt –” 
<sec/>
I alla tider! hvad säger herr Medenberg? är det möjligt? Zeyton! Zeyton har aldrig sålt det ringaste till bruket. Huru kan han vara krediterad för något? huru kan han här hafva något att fordra? Omöjligt! omöjligt! 
<sec/>
”Före afslutandet af det hela kan jag också icke utlåta mig bestämdt,” svarade Medenberg. ”Motivet för ett bedrägeri af detta slag, å Nickolsons sida, är icke heller begripligt, om han blifvit af grefve Zeyton misshandlad och bortkörd. Härunder ligger någonting mörkt, någonting mycket mörkt. Det skulle endast kunna få ett slags skymt af förklaring, om – i fall –” 
<sec/>
Hvad menar herrn? 
<sec/>
”Men det är för otroligt.” 
<sec/>
Fru von Mekeroth såg bleknande på herr Medenberg och tycktes fatta en aning om hans tanke. 
<sec/>
”Herrskapet har för mig skildrat denna grefve Zeyton såsom en man, i stånd till stora skurkstreck,” sade han. ”Jag har sjelf sett honom en gång i kyrkan, och hans uppsyn behagade mig ej. Dock eger jag häraf ingen rättighet, att anse honom hafva gått i komplott med en bof.” 
<sec/>
Ha! herre? – herrn tror, att han kört bort Nickolson enkom, på det att denne måtte komma i min tjenst – och – jag förmår knappt uttala det – för att sedan bedraga mig? till Zeytons fördel bedraga mig? Medgif likväl, att sådant är någotsånär gement gjordt! 
<sec/>
”Jag anser, att herr kaptenen, utan att misstänka hvem det må vara, dock icke bör behandla Nickolson såsom alldeles död. Tillåt mig, att göra en liten resa här i trakterna; jag är van att botanisera, jag torde finna spåren efter någon förut okänd bolmört. Är jag icke i stånd till några upptäckter om Nickolson, så blir saken deraf icke värre. Men kan jag finna anledningar till att han lefver, så skyndar jag mig till Jönköping att utverka allmän efterlysning efter den förrymde.” 
<sec/>
Förträffligt, min bäste herr Medenberg! mitt folk, min vagn, mina hästar, allt står herrn till buds! Ack min Gud, hvad jag är olycklig, som icke sjelf kan! Hvad jag är lycklig, att – Låt dessa infama räkenskaper hvila så länge; ty om tjufven lefver och kanske med hvarje timme kommer allt längre ur våra händer, så tjenar det oss sannerligen till ingenting att studera hans efterlemnade dokumenter. 
<chapter/>

<chaptername>FEMTE KAPITLET.</chaptername>

<chaptername>Ett besök i Prestgården.</chaptername>
nära, att här blir Skall utaf? 
<sec/>
Redan dagen derpå se vi den skönaste sol smycka jorden med strålar, som aldrig förr försökt sig härnere, och derföre skyggt skimrande, liksom fruktande, sökte sin väg emellan furuskogens täta, mörkgröna, välluktande barrgrenar. Med glada och raska steg gick Medenberg en genväg framåt prestgården. Hans plan var, att besöka det torp, i hvars hage den misstänkta näsduken blifvit funnen. Men detta låg öfver en mil ifrån Aronfors, och prestgården var belägen halfväges åt samma håll. Tillräckligt skäl, att under vägen titta in hos det hederliga prostherrskapet; men härtill kom också det, att man väl hos socknens presterskap, likasom i en medelpunkt, borde hoppas finna alla underrättelser samlade, rörande de förnämsta tilldragelser, följaktligen äfven om den försvunne bruksförvaltaren. 
<sec/>
Alexander Medenberg, som redan varit i prestgården flere gånger, emedan den utgjorde brukets närmaste grannskap och alltid förekom honom så treflig, steg nu på oförfäradt, ehuru det var nästan för bittida på dagen att aflägga besök. När han inträdde i salen, träffade han ingen, utom en piga, som städade rummen och förklarade, ”att prosten sjelf vore ute på sin morgon-spassage kring egorna, men herrskapet annars nere i trädgården.” 
<sec/>
Medenberg gick således ned i trädgården. Han öppnade den rödmålade grinden och kom oskadd förbi bikuporna. Men ”herrskapet” såg han icke till. Han trädde in på den ena gräsgången efter den andra, vände om hörnet på den ena häcken efter den andra: fru prostinnan plägade ej annars vara så obeskrifligen tyst, att ett ställe, der hon befann sig, länge kunde dölja henne. 
<sec/>
”Ah!” utbrast han slutligen halfhögt, och ett alldeles dylikt Ah! besvarade honom. På bänken i trädgårdens innersta, dunklaste och täckaste löfsal, satt Maria. Han nalkades till henne med en bugning; hon steg upp med en liten, hastigt öfvergående rodnad. Han såg, att hon sutit och läst i den bok, som hon fått till låns af honom, sist de träffats. Själfulla menniskor behöfva icke många gånger råkas, innan de äro bekanta och förstå hvarann i grund. 
<sec/>
Man kan hafva brådtom; det oaktadt kan man också dröja litet. De skönaste och bästa ord, som sägas här i verlden, äro säkert de, som ingenting innehålla och icke äro att skrifva upp. Der orden sjelfva föga betyda, betyder ofta meningen dess mer. Det är icke det ”vackra vädret” man talar om, ehuru man endast talar om det; icke de ”täcka höstblommorna” gäller det; icke den ”klara luften,” icke den intagande svalkan i asplunden, eller nöjet af att ro ut på den lilla sjön, som vaggar sin våg, omgifven af skogar, der sätror ligga i himmelska skuggor och vallhjonens horn höras svara hvarandra ur echorika fjerran. Man meddelar hvarann allt detta, och man tänker på intet deraf; ty man tänker på något ännu tusen gånger bättre. 
<sec/>
Hastigt sade Maria: ”nu måste visst pappa hafva kommit hem!” Men hvar är då fru prostinnan? frågade Medenberg. ”Söta mor var här i trädgården för ett ögonblick sedan,” svarade hon. ”Jag begriper icke – ack! hon ställer säkert som bäst i ordning kopparne till frukosten, och jag är ganska – ganska – som icke skyndar mig också – – var så god, herr Medenberg! var så god och stig in till oss! Hvad det skall bli för ett nöje för söta far, att få höra nytt ifrån Aronfors!” 
<sec/>
När Medenberg inträdde i salen, såg han prosten sitta framför ett bord med tidningarne framför sig och i afmätta omgångar runka betänkligt på sitt hufvud. ”Se! välkommen, mycket välkommen!” ropade han emot sitt fremmande. ”Så bittida ute på promenad? Hur står det till på Aronfors, herr Medenberg? Jag är för ängslig, för ledsen! Har man ännu träffat igen den olyckliga galgfågelns kropp?” 
<sec/>
Nej, herr prost. 
<sec/>
”Men det är ju förfärligt! Det är nu på sjette dygnet, som herr Nickolson har legat i vattnet. Låt se: han saknades i lördags – alldeles – och idag hafva vi fredagsmorgon. Jag fördrar icke att se Guds skapade beläte uppruttnadt, hu! Har man draggat? Ja, man har. Men har man brukat en duglig dragg med sänke på och med ankarklor?” 
<sec/>
Jag hör, inföll fru prostinnan, som nu kom in genom dörren, med egna händer bärande kamrer Brun (kaffekannan), sättande honom midt på det runda gula ekbordet och derefter bjudande herr Medenberg – för hvilken hon i förbigående neg – att med sin person föröka den lilla kretsen i den här sorgliga verlden; ”jag hör,” sade hon, ”att det är just som jag alltid tänkt. Man har icke anträffat herr Nickolsons kropp? Nenej men. Den menniskan fruktade jag ständigt för; allt ifrån hans barndom var jag rädd för honom; jag har aldrig sett någon pojke med så kolsvarta ögonbryn redan den tiden han gick till skrift. De voro sammanvuxna ofvanför näsan – var så god och tag grädde! – och då drunknar man alltid. Herr Nickolson – spara icke på skorporna, Maria stackare har gjort sitt bästa! – ja, han var alltid älskad, alltid mycket omtyckt på Aronfors. Får väl se, tänkte jag; får väl se hvad katten duger till, när skinnet är af. När man känner litet af Nickolsons barndom, hans härkomst, gunstig herrns ungdom – Annika! Annika! nej, det döförat är i laggåln! gå du, Maria lilla, gå och skumma in riktig grädde åt oss; det är ju bara klara mjölken, det här! magister Medenberg är van vid helt annat på Aronfors – vänta litet – var så god och vänta, vänta, herr magist –” 
<sec/>
För Guds skull, gå icke ut för min skull! ropade han. Men Maria var redan gången. 
<sec/>
”Tiderna förvärra sig fasligt, mycket fasligt!” sade prosten. ”Vet du, mamma, hvad som har händt i tidningarne? Herr Medenberg känner det säkert förut?” 
<sec/>
Jag har icke sett de sista tidningarne, herr prost. 
<sec/>
”Det är också ingenting att se; Gud hjelp oss, så visst för vintern. Ett helt band af lifstidsfångar hafva nu, liksom flera gånger förr, brutit sig ut ifrån Carlskrona. Det var redan för en tid sedan det skedde; och man hade ohyggliga berättelser om begångna mord, rån och rofferier nedåt landet, i Konga och Kinnevald på Blekingska gränsen. Men nu hafva de kommit hit upp i höjden, Gud hjelpe oss så visst, i sjelfva Jönköpings län! En Vestgöte har blifvit mördad och plundrad på vägen åt Ledhester: äfven i sjelfva Bottnaryd, i Angärdshestra och vid Taberg hafva inbrott skett. Hvad säges om sådant? Men det som jag tycker värst af allt, är, att man likaledes hört rykten från Wernamo, ja ifrån skogarne emellan Nottebäck och Åsheda, ända till Serarp i Näshult. Herre! tänk, hvilket band det måste vara, om alla dessa skurkar hänga tillhopa i ett, och sträcka sig ut till så vidt åtskilda trakter? Huru skall det då gå med oss, som ligga snart sagdt midt emellan?” 
<sec/>
Söta far! sade Maria, som nu återkommit, låt oss icke frukta det värsta. Här har ju aldrig händt någonting? Rykten om våldsverkare och tjufband hör man hvarje år; det är ganska bedröfligt; men vet, söta far, jag tror man bara förstorar de ohyggliga berättelserna med flit – 
<sec/>
”Det må vara, mitt barn; du har din farfars goda courage. Men du bör också tro litet på mig, fast jag är blott din far, och jag försäkrar dig, att i år händer någonting. Hvar är Göran? är det icke en underlig Göran, som ej håller sig inne vid frukosten? När man icke har mer än två barn, en gosse och en flicka, herr Medenberg, då vet man att vara rädd om dem.” 
<sec/>
Bror Göran kom nyss hem, anmälde Maria; han har skjutit en stor, stor tjädertupp på morgonen. Den har blodat ned honom, medan han bar honom, så att han gör en smula sin toilette, innan han stiger in. 
<sec/>
”Blodat ned honom? huff, huff; jag älskar icke blod. Det är som jag har sagt: någonting händer i år. Blod! Jag har intet emot att pojken är kry och brås på sin farfar. Jag har sjelf haft denna gubbe till far: men huff, herr Medenberg! betänk, hvilka stora skogar vi hafva omkring oss åt alla håll. Och om röfvarne komma, så sitta vi som får, ja, som lammungar. 
<sec/>
Medenberg framställde nu sitt ärende. När han berättade om den funna näsduken, och att han, för sin del, icke var förvissad att Nickolson dränkt sig, utbrast prostinnan: ”der ha vi det! är det icke som jag alltid tänkt? En karl med sådana ögonbryn drunknar, herr magister! men dränker sig sjelf, det gör han aldrig. Nickolson! den Nickolson! Och han lefver således?” 
<sec/>
Jag kan icke taga det för afgjordt, svarade Medenberg, men det förefaller mig misstänkt. Jag ämnar begifva mig att söka spår efter honom; ty lefver han, så är det för kapten von Mekeroth af högsta vigt att få rätt på honom, emedan en ganska betydande penningsumma försvann ifrån brukskontoret med det samma som han. 
<sec/>
”Ha! der ha vi det! är det icke hvad jag alltid tänkt? Den stackars Mekrothen! Den Nickolson! Den Nickolson!” 
<sec/>
Men innan jag fortsätter min spatsergång till torpet, fortfor den förre, så ville jag först höra, om herr prosten inhemtat några rykten om den försvunne? eller om folket berättat något annat, som kunde vägleda mig? 
<sec/>
”Nej, herre; jag har ingenting annat hört, än om de ohyggliga röfvare, hvarom jag läst. Tjufvar ifrån Ledhester ända till Serarp! det är så godt som tvärs midt öfver hela Jönköpings län, ifrån nordvest till sydost. Nickolson, den trodde jag låg i sjön. Hvad är det för ett torp, som herrn tänker påhelsa?” 
<sec/>
Dädemo Hult skall det heta. I hagen der har näsduken blifvit funnen. 
<sec/>
”På Hultet!” utbrast Maria med en liten häpnad och såg upp. ”Skall herr Medenberg gå dit? Det är ett mycket mörkt ställe; så svarta branter ser man ingenstans annars.” 
<sec/>
Så mycket bättre; jag har alltid älskat romantiska utsigter, sade han. 
<sec/>
I detta ögonblick steg husets son, den tjugutreårige Göran, öppen och rask till utseendet, sin vackra syster Marias trogna afbild, in genom dörren. ”Nå, hvad tror du, Göran!” ropade prostinnan honom till mötes; ”har jag icke alltid tänkt det? herr Nickolson har icke dränkt sig, vet du; han lefver rentutaf!” 
<sec/>
Det fägnar mig, svarade Göran. Söta mor, gif mig en kopp kaffe. 
<sec/>
”Jaja, det är verklig sanning och icke narri,” fortfor prostinnan, under det hon slog uti åt sin son, och denne emellertid hade gifvit sin goda vän, Medenberg, ett handslag till morgonhelsning. 
<sec/>
Hör du, Göran, sade prosten, du kan rätt visa herr Medenberg genvägen öfver till Dädemohult. Han har säkert aldrig varit der förr, och – 
<sec/>
”Det skall bli ganska roligt,” inföll Göran och sväljde sin första skorpa. ”Det är den allravackraste, den allrahiskligaste väg. Men är det då verkligen visst, att Nickolson, den skurken, än ytterligare lefver och regerar? Söta mor, gif mig en skorpa till. Syster Maria har denna gången mycken heder af sitt hvetebak. Vet söta far, att –” 
<sec/>
Ja, Göran, jag vet, att du har blodat ned dig, och sådant är ett ganska gement, ett olycksaligt tecken. Fast jag aldrig tror på skrock, så säger jag ändock hvad jag säger. Jag tycker ganska mycket om att en tjäder kommer in i huset, men icke på detta sätt. 
<sec/>
”Åh strunt, söta far. Den halfdöda fågeln bet till mig litet öfver fingrarne, och det var icke härom jag ämnade tala. Men jag har på morgonen råkat herr expeditionsbefallningsmannen, som sagt, att tidningarne skola vara pinfulla med stråtröfvare: är det sant?” 
<sec/>
Ja, gunås så visst. 
<sec/>
”Men befallningsmannen tillade, att han ifrån Wernamo fått ännu flera underrättelser, hvarom icke ännu någonting står att läsa. De hafva bränt upp en half bondgård, och det blir kanske till sluts frågan om att hålla skall efter sådana rackare. Då går jag med i skallet, söta far! Se icke så ängslig ut, snälla syster Maria! jag tar en till af dina skorpor, så blir du glad.” 
<sec/>
Herre Jesus! hvad säger du, pojke? utropade prosten. Äro de så nära, att här blir skall utaf? 
<sec/>
”Åh nej,” svarade Göran och steg upp från bordet. ”De äro långt borta nog, tror jag; men skallet måste bådas upp af hela häradet. För resten tör det blifva alldeles ingenting utaf.” 
<sec/>
Ack, min son! Gud gifve, att jag vore din farfar och låge i grafven, och att han i mitt ställe nu vore prost här, lefde och vore din far. Jag tycker icke om dessa tider. 
<sec/>
”Åh, söta far skall få se, att det till sluts går an att lefva äfven nu. 
<sec/>
Nåväl, bror Alexander, huru bär verlden sig åt med dig? Så, att du vill aflägga ett besök hos hexan på Dädemohult? Hon är bestämdt den bästa af alla kärngar, som gjort bön vid Bottnaryds källa, och, betraktad som trollpacka, är hon den angenämaste jag vet.” 
<sec/>
Så du talar, min bror! utbrast Maria, litet sorgsen, förskräckt och nästan andäktig. 
<sec/>
”Jag har intet ärende till någon Dädemohexa,” sade Medenberg, leende. ”Jag tänker också icke låta henne spå mig sjelf, men skall bli ganska glad, om hon kan berätta mig något om denna näsduk.” 
<sec/>
Herrarne Alexander och Göran togo således afsked från prosten Edelings. Prostinnan gaf dem en fryntlig nick på vägen; och Maria sade herr Medenberg, att hon till nästa gång skulle hafva på ett särskildt minnespapper antecknade alla de tyska ord i Wilhelm Tell, som hon icke förstod och önskade hans förklaring öfver. 
<chapter/>

<chaptername>SJETTE KAPITLET.</chaptername>

<chaptername>Mor Ellin.</chaptername>
Ni kommer ifrån den drunknades blåa böljor! 
<sec/>
De hade en temmelig väg att vandra öfver skogen för att komma till Hultet; men för den, som älskade vilda och obanade gångstigar, var denna vandring ganska intagande. ”I sjelfva verket,” sade Göran, ”skall du få komma i bekantskap med en person, som icke är så fullt ut en trollpacka, som hon borde. Hon är kanske till sluts rätt mycket en menniska, stackars furie. Och en dygd af stort värde besitter hon: hon har en ganska vacker dotter.” 
<sec/>
Hvad? utbrast Alexander, har hon en dotter? en vacker dotter, och det midt i ödemarken? 
<sec/>
”Ja, riktigt. Jag hoppas vi skola göra dotterns bekantskap äfven. Kanske blir också hon en hexa med tiden, men ännu är hon det icke, så vidt jag vet.” 
<sec/>
Hör då detta folk till någon Finnstam, Göran, efter du kallar dem troll och hexor? Jag förmodar, att på de stora skogarne här i Småland sitta spridda hushåll af samma fattiga, undanskjutna, till ödemarkerna förvista slägte, som man träffar i en stor del andra landskaper, i synnerhet Wermland, der jag varit och sjelf sett dem. Hela trakter kallas der Finnskogar. Hvad slags folk det må vara, kan jag icke säga; men deras lefnadssätt, tycken, tankar och religion skilja sig betydligt ifrån öfriga, omkringboende menniskors. Jag har aldrig funnit dem så afskyvärda, som man beskrifvit dem; men väl beklagansvärda. I sjelfva verket se vi, i vårt goda Sverige, bland dessa sporadiska finnar eller lappar fullt ut lika märkvärdiga originaler, som dem Walter Scott så mästerligt skildrat i Meg Merillies, Norna och alla sina andra ypperliga spåkärngar, dessa zigenerskor, delaktiga af ortens hemligheter och skickliga uti att bota, likasom att förderfva boskap. Jag skall bli nöjd, blott jag får upplysning om min näsduk. 
<sec/>
”Ja, vet du, Alexander, jag har också fallit på den tanken, att Skandinavien hyser lika så förträffliga troll, lika utmärkta plågoandar, som trotts nånsin Skottland. Våra torde väl mest, såsom du yttrar, vara att träffa ibland lemningarne af det uråldriga Finn- eller Lappfolket, som bebor våra ödsligaste skogar. Men äfven ibland Svenskorna sjelfva saknas icke hexartade figurer, tre alnar långa, hemma i mörka konster, afskyvärda om man så behagar, men i motsatt fall intagande. Jag skall icke kunna säga dig härkomsten för vår mor Ellin, här borta på Hultet; men jag anser henne hvarken för en lappska eller finska; hon talar sin rena småländska. För öfrigt är hon alldeles icke en svensk öfversättning eller ett plagiat af någon Walter Scottsk zigenerska eller trollkärring; hon är verkligen fullt ut så sig sjelf, så svensk, som allt annat i vår höga Nord. Lång till växten må hon vara, det kan jag icke hjelpa; men du skall veta, i fall du icke redan känner det, att den småländska racen ofta visar sig ganska ansenlig. Min farfar var soldat vid Jönköpings regimente; han höll tre och en half aln utan skor.” 
<sec/>
Nu begriper jag, hvarföre din far skröt så mycket öfver din farfar. Simpel soldat? det tycker jag om. Han kunde ändock rusta ut sin son till prest! 
<sec/>
”Ja, gjorde han så. Nu kommer det an på, hvad min far kan rusta ut sin son till, den arma junkern. Åh, till en början är jag åtminstone student; och det skall nog gå framåt i verlden. Gud har förbjudit oss att sörja öfver morgondagen, ehuru jag anser ganska rätt att tänka på densamma ibland goda vänner. Denna termin far jag icke upp till Upsala – så pass har jag afgjort för min framtid.” 
<sec/>
Icke! nå men det är förträffligt, Göran! då får jag hela hösten njuta ditt sällskap här nere? 
<sec/>
”Säkert, kära Alexander, i fall du skulle hitta på att fråga derefter, just. Men när man lefver i så förnämt sällskap, som du, och har en så ypperlig kondition – – fast det säger jag oförstäldt, att jag anser Mekrothens hus ganska tråkigt. Frun är ypper, men det går en pjåsk genom kaptenen ifrån hufvud till fot. Då skulle du se Abelcronas: har du varit der ännu?” 
<sec/>
Nej. 
<sec/>
”De äro icke så rika, som Mekeroths; men de veta att lefva. Der er en vitter, en herrlig fru, må du tro: äfven herrn är en Bucephalus. Den som kunde få sig en kondition der!” 
<sec/>
Jag torde snart komma att besöka både Abelcronas och Zeytons, för att efterhöra åtskilligt rörande denna besynnerliga herr Nickolson; ty, om det också bevisar sig att han dött, så måste jag begära upplysningar om affärernas ställningar med herrskaperna i orten. Jag har ett ganska kinkigt arbete för händer, må du tro. Jag reder ut Aronfors’ räkenskaper. 
<sec/>
”Minsann! Men vet du, bror Alexander – – fast hvad angår det mig. Kän bara, kän huru herrligt skogen doftar! se hur det skimrar emellan grankronorna! hör du vattenfallet? rättnu nalkas vi Dädemohult.” 
<sec/>
Hvad menade du? säg ut. 
<sec/>
”Jo, jag menar, efter du så vill, att du är en fullkomlig tok. Hvarföre skall du låta ålägga dig en sådan djefvulskap, som att utreda ett kontors oreda? Hahaha, om jag det gjorde! Det kan vara nog, att sitta beckad som informator, tycker jag.” 
<sec/>
Låt det vara, kära Göran. Också lär jag väl icke komma att sitta inne nu, om jag skall resa att söka upp förlupna Nickolsöner. 
<sec/>
”Hvad säger du? Det är då icke nog med efterfrågningarne hos vår kärring på skogen här? Skall du fara längre?” 
<sec/>
Det beror på, om hon kan lemna upplysningar, som föranleda till någonting. 
<sec/>
”Aha – nå men – topp! det faller mig etwas in, Alexander! Du skall veta, att herr Nickolson var en satan i lifstiden; och lefver han, så är han det ännu. Han var mera känd i orten, än den enfaldiga kapten Mekroth vet eller ens kan begripa. Du torde icke få resa så litet i Småland, innan det lyckas dig att taga fast på honom, förutsatt, att det icke, när herrarne en gång träffas, blir han, som så gerna tar fast på dig. Alexander! vet du hvad jag gör dig för ett förslag? Kort och godt, att följa med dig! förutsatt, att du trifs lika väl i mitt sällskap, som jag i ditt.” 
<sec/>
Gudomligt! hvad vi skola resa och hafva roligt tillhopa! utropade Medenberg. De begge unga vännerna omfamnade hvarann, och det så häftigt, att de härvid halkade omkull på en stor, kullrig, med våt och hal björnmossa öfvervuxen sten. Innan de hunno resa sig igen, hörde de en skär, men genomträngande och klar alt-röst, som ofvan ifrån bergstoppen skrek, så att det gaf echo genom hela skogen: 
<sec/>
”Karlar! karlar! karlar!” 
<sec/>
Hvad är det? sade Medenberg och störtade upp. 
<sec/>
Mor Ellin är ute; tyst! hviskade Göran. Vi äro nu helt nära Dädemohult. Tyst! vi skola reta gumman litet, fortfor han; hvarpå han ropade, med förfärlig och vild röst, upp emot berget tillbaka: 
<sec/>
”Kärngar! kärngar! kärngar!” 
<sec/>
Men härpå bekoms intet svar. Sjelfva skogen låg mörk, tät, sluten omkring dem och tyst som en graf. Mor Ellins gestalt, som Göran med säkerhet hade tyckt sig se på höjden af en häll, var alldeles försvunnen. Hvad vill detta betyda? sade de till hvarandra. Hörde du henne icke bestämdt och klart ropa karlar! och det i tre omgångar? – Jo, visst. – Jag trodde hon menade oss, och att hon gjorde litet narr af oss för det, att vi lågo i famnen på hvarann. – Hon ropade kanhända åt helt andra karlar, än oss? – Tror du, att hon manade fram några röfvare? 
<sec/>
Vid denna sista tanke, som Alexander väckt, stannade Göran tvärt. ”Vi skulle kunna vara omgifna af kanaljer och tjufvar här, månne? Åh nej! åh nej, det är icke möjligt. Icke här i socknen. Länsmannen omtalade för mig tydligt, att det närmaste man hört utaf det infama skurksällskapet, var i nejden af Wernamo. Kom, Alexander, gå vi oförskräckt fram till trollpackans lilla stuga på Hultet.” 
<sec/>
Alltsammans var kanske blott en synvilla, sade Medenberg. 
<sec/>
”Ja, och en hörvilla då derjemte!” svarade Göran. ”Karlar! karlar! karlar!” Kunna sådana ord betyda ingenting? Jag begriper icke det här. Denna hexa har förtrollat mig, det känner jag.” 
<sec/>
Göran Edeling trädde förut på en slingrande och smal skogsstig. Alexander och han sågo sig ofta om, men märkte ej det ringaste. Blott fina, späda rännilar sökte sig en melankolisk väg emellan svarta, skrofliga klyftor, och, när det blef för mycket brant för dem, utgöto de sin smärta i ett oefterhärmligt, ett ljuft sorl; så hoppade de ned till nästa häll. Mången gång tycktes vattnets ljud till tonen likna något af mor Ellins egen röst, som från berget låtit lika så klar och icke mindre melankolisk, endast femton gånger starkare. 
<sec/>
Skogen öppnade sig något; gångstigen förde de begge vandrarne fram till en tvär brant, som nedanföre visade en lång och smal dalränna, en kjusa. På sjelfva kanten af denna brant blefvo de, i och med detsamma de veko om hörnet af en hög klippa, varse ett litet hus af träd; virket fullkomligen grånadt af tiden. Innan de vågade sig in, sågo de sig likväl ännu en gång omkring; men intet väsende, hvarken troll eller folk, förmärktes i hela nejden. 
<sec/>
Göran Edeling nalkades stugdörren och de trädde på. Ingenting förfärligt mötte dem derinne, och de trodde i början, att icke någon varelse fans i kammaren. Snart nådde dem likväl tre djupa suckar. De gingo fram till det hörn, som af spisen varit skymdt för deras ögon, när de först anlände. Här stod en säng, och på sängkanten satt en qvinnofigur, som hvälfde ett par stora, svarta ögon under utseende af förtviflan. Ögonen voro icke så ihåliga, som man på en furie kunde vänta; icke heller sågo de ilskna eller förfärliga ut; men de tydde på en hopplös smärta. Utan att säga ett ord, och utan att stiga upp, fästade den gamla sina blickar på de ankomne herrarne och i synnerhet på Alexander Medenberg, som hon ej sett förr. Hon skakade betänksamt på hufvudet. Hennes hy var krithvit och anletsdragen utvisade en stor, forntida skönhet. Hon bar ett slags hätta eller mössa på hufvudet; och när hon vände ansigtet åt sidan, sågos i nacken fyra långa, tjocka flätor af ramsvart hår. 
<sec/>
”Ni är icke vid humör i dag, mammika!” vågade Göran yttra, i mening att genom detta skämt komma samtalet i gång. Men den gamla svarade intet; hon blott gaf honom en blick, full af det djupaste förakt. Man såg en låga, lik förnäm vrede, småningom samla sig i ögonkloten; dessa förstorade sig och började rulla af och an på föremålen, likt en lejoninnas. 
<sec/>
Medenberg trädde henne närmare och sade: ”Goda mor Ellin! jag ville icke för mycket godt göra er ledsen, men jag har något vigtigt att fråga er om.” 
<sec/>
Mildheten i denna herres uppsyn och höfligheten, hvarmed han vände sig till den högsinta gumman, tycktes på väg att åter något försona henne. Hon såg på honom med en färgrik skiftning i ögonkastet och sade under vemod: ”Ni får ett rikt gifte, min herre! ja, så sant mor Ellin på Dä’mohult är död, fast det ser ut som hon lefver, ni får ett mycket rikt gifte!” 
<sec/>
Jag har icke kommit hit för att låta spå mig, svarade han. Jag har någonting med mig för att visa er och fråga er om; jag är ifrån Aronfors – 
<sec/>
”Ha!” utropade hon, reste sig upp i sin fulla längd, knöt sina händer och framsträckte armarne nästan som en fäktande kämpe. ”Ni kommer ifrån sjön, herre? Merlsjön, herre? Ni kommer ifrån den drunknades blåa böljor! Han ligger icke på bottnen, säger jag er, herre! En uf kan sänka sig i Guds klara vatten, en korp kan dö och gå till grund, en uggla kan famnas af vikens skönaste våg, då stormen begriper henne — men Joak Nickel har icke kunnat sjunka: nej herre! han är ofvan jord! ofvan jord! ofvan jord!” 
<sec/>
Medenberg stod tyst och bestört. Huru viste hon, att jag ämnade fråga henne om Nickolson? tänkte han. Men denna händelse utgör nu ett allmänt talämne; hon kunde således gissa, att en person ifrån Aronfors omöjligen hade annat ärende, än höra utsagor om den saknade. 
<sec/>
Han tog upp den funna näsduken och sade, att den för blott två dagar sedan blifvit hittad i hagen utanför hennes torp, samt att han önskade veta, om hon sett till herr Nickolson, eller viste något om hans näsduk. 
<sec/>
När han för mor Ellin uppvecklade duken, fattade hon den hastigt, kysste den häftigt och satte den för sina ögon under en flod af ymniga tårar. ”Vackra duk!” suckade hon. ”O mitt barn! min dotter! mitt eget barn! ja, herre, denna näsduk har min dotter tvättat, och det var det sista hon tvättade hemma hos sin mor. Hennes far, torparen, är längesedan död; och torparenkan duger till intet mera.” 
<sec/>
Er dotter, säger ni? 
<sec/>
”Herre, ni är mild under ögonen, ni är en vis man. Herrn skall icke skratta åt torparenkan och göra gäck af mor Ellin, för att hon vet mera än andra, om nätterna. Herre! herre! tro mor Ellin: Joakim Nickolson är en stor förrädare och en grym bof.” 
<sec/>
Har ni sett honom dessa dagar? 
<sec/>
”Det måtte jag väl, då han var här för fem dygn sedan?” 
<sec/>
För fem dygn sedan? var han då här i lördags eller i söndags? 
<sec/>
Mor Ellin teg och såg genomträngande, på ett alldeles eget sätt misstänksamt, fram emot den fremmande. ”Hvad räkna vi i dag?” sade hon. ”Hafva vi icke fredag? Nå herre, det är då så mycket sagdt, som att landsplågaren var här i söndags. I lördags drunknade han; i söndags kom han hit; ser ni det? var icke det klokt gjordt?” 
<sec/>
Medenberg fann, att han måste ingå i gummans egna föreställningar, för att, om möjligt, utreda den sanna händelsen ur dessa förvirrade ord. ”Han drunkande i lördags, min goda mor? och han kom till er i söndags? Han besökte er således som en ande?” 
<sec/>
Hahaha, herre! utropade hon med ett hemskt åtlöje; herrn begriper ingenting! men jag vet hvad det är, att mista sitt barn. Oh! – o min herre! se en gång på torparkärringens dotter först, och döm sedan den vackra. Herrn skulle vilja hafva kysst min dotter Ellin, det vet jag. Men det är slut med det; slut! slut! Hvar är nu skogens skämt och nätternas täckhet? Borta, borta. Det brinner ej nånsin mer i Dädemo spis, och röken far icke ur torparens skorsten öfver kjusan, ty flickan är icke hemma och eldar. Hvar är luftens klara sken och dagens prakt? Borta, borta. Unga Ellin har rymt ifrån sin mor, den gamla Ellin. 
<sec/>
”Men – hvad vill detta säga?” 
<sec/>
Att herrn ingenting förstår. Herrn är dum som en spån och värre än ett stort kålhufvud. Ack! hvad jag tycker om herrn ändå, som icke gör narr af den fattiga gumman, för att satan tog hennes arma, förlorade dotter. Ack, herrn skulle hafva sett min Ellin först och dömt henne sedan. 
<sec/>
”För Guds skull – har också er dotter dött?” 
<sec/>
Nej, gunåda oss, det har hon icke. Satan tog henne i sina armar lifs lefvande, sträckte ut sina brunblåa vingar så vidt som Dädemohult – en vinge åt höger mot månen till: en vinge åt venster mot stjernorna till – så grep han min Ellin i sin famn och flög bort med henne rakt fram öfver kjusan. Det skedde i söndags. 
<sec/>
”Har herr Nickolson varit här och förledt er dotter att följa med sig, då han rymde?” 
<sec/>
Nu, herre, nu begrep ni någonting. Nu vill jag säga er, att ni slog sanningen i skallen, så att det small. 
<sec/>
”Men ni sade helt nyss, att Nickolson drunknade i lördags?” 
<sec/>
Så – åter är han dum och skrumpen till vettet som en årsgammal rofva, usla karl! Sade jag er icke straxt ifrån början, att Joak Nickel aldrig dränkt sig? och att förr gå uggla, korp och uf till botten, än han. Det är prat, att han ligger i Merlsjön; prat, förstår ni det? Medan ni draggar och draggar och draggar, så far han och far och far. Rymmaren har fått fem dagars försprång ifrån er, hahaha! Tag fast honom nu! 
<sec/>
Mor Ellin hade under alla dessa grofva och vilda ord sett på den fremmande med uttrycket af en gam. Men helt hastigt förböto sig hennes anletsdrag; hon fattade Medenbergs hand och ropade: ack, min herre! huru god och vänlig ni ser ut! Ni vredgas icke på torpargumman och gäckas ej med elaka mor Ellin? Herre! fräls min dotter ur Joakim Nickolsons armar; ty han är en satan och har bedragit mitt barn, mitt enda barn. Betrakta huru tomma dessa väggar äro, då flickan är borta och stugan har ingen sol. Hjelp mig att få igen henne, så skall jag kalla herrn ett Guds barn. 
<sec/>
”Hvart har Nickolson farit?” 
<sec/>
Om jag vet, hvart han har farit? Skulle jag då sitta här och icke söka rätt på rackarn? 
<sec/>
”Ni måste åtminstone veta, åt hvilket håll de begåfvo sig?” 
<sec/>
Herre, jag vet intet, platt intet. Gamla kråkan på Dädemohult satt med hufvudet stoppadt under vingen, då de begge gåfvo sig i väg. 
<sec/>
”Sof ni så hårdt? Och de rymde, er alldeles ovetande?” 
<sec/>
Förstå, att Joak Nickel kom hit lördags om aftonen sent; och efter det var en herre, som kände alla menniskor i bygden, så kände han också oss. Han ville sofva några timmar i min stuga, för att sedan ånyo stiga upp och jaga eller fiska, sade han. Och jag lät honom gerna lägga sig. Huru kunde jag neka honom? Vi lade oss och somnade alla tre i stugan, min herre. När jag vaknade bittida söndags om morgonen, var han borta med min dotter, och aldrig såg jag ett fän hvart de foro. 
<sec/>
”Och ni kunde låta hela fem dagarne förlöpa, utan att säga till på Aronfors om rymmaren och derigenom återförskaffa er er dotter?” 
<sec/>
Gumman slog sina ögon till golfvet och teg. Hennes uppförande och utsagor började förekomma Medenberg något tvetydiga. Han misstänkte visst icke sanningen af de känslor, hvaruti hennes sorg afmålade sig; men det föreföll honom, att hon ändock icke kunde vara fullkomligt fri ifrån all kunskap om Nickolsons resa, oaktadt han då, åter, ej kunde förklara hennes smärta öfver dotterns flykt. Mest underlig syntes honom den omständigheten, att hon icke genast på Aronfors tillkännagaf, det den såsom död ansedde lefde och varit i hennes torp. Han upprepade ännu en gång sin fråga om orsaken till denna försummelse. 
<sec/>
”Herre!” sade nu mor Ellin och såg upp med en sorgsen och föraktfull blick: ”det är ganska tråkigt att tala med er; ty när en karl är för dum i skallen, så kan man bli sjuk, det är visst.” 
<sec/>
Paus. 
<sec/>
”Ändock blir herrn icke ond på gamla kärngen, fast jag talar så till herrn?” fortfor hon. ”Herrn måste vara en Guds ängel, som icke kan vredgas! Så hör nu hvad jag säger och begrip det! Min fattiga dotter Ellin förleddes att draga bort med den stortjufven Nickolson; fast, hvart de farit, det vet jag icke. Skulle jag hafva gått till Mekrothens bruk och sagt till om att han lefde, så skulle de genast hafva satt efter honom åt alla verldenes streck, tagit fast honom, och tagit mitt barn jemte honom. Så hade ju Ellin blifvit hållen för tjuf? Ingen vill se sitt barn slita ris, herre! Nu äro fem dagar förlupne, och de må gerna söka dem bäst de gitta. O om jag hade min dotter tillbaka, frälst utur satans klor!” 
<sec/>
Men en sak förundrar mig högligen, sade Medenberg; huru kan ni så rätt och slätt påstå, att herr Nickolson är en tjuf? hvarken jag, eller herr Göran här, har för er yttrat ett ord om sådant. Är han då en stortjuf? och huru vet ni det? 
<sec/>
”Skall ni nu börja tala som ett kräk igen? Aldrig gör ni annat. Jag skulle icke veta, att Joak Nickel är en stortjuf? Jag skulle först behöfva höra det af två styckna herrar?” 
<sec/>
Huru vet ni det då? 
<sec/>
”Har Nickolson varit annat än en slipad och hvass bof i all sin dar? Har han gjort annat än stulit på Aronfors i sex år? Det känna alla, utom Mekekekeroth sjelf, det fåret.” 
<sec/>
Detta må vara, sade Medenberg; men mor Ellin tyckes mig icke i allt tala rätt uppriktigt – och jag råder henne dertill. Nog af: ni måste säga mig hvarthän rymmaren dragit med er dotter. Ni vet ganska visst något mer derom. Jag vill, jag måste känna detta. Säger ni med godo, rätt och slätt, huru saken står, så torde jag kunna skaffa er tillbaka er dotter utan fara för henne; i annat fall skickar jag någon till er, att förhöra er: förstår ni? 
<sec/>
”Ämnar ni byta ert ljusa skinn i en djefvuls hud?” 
<sec/>
Nej, men i en länsmans, kanske. 
<sec/>
”Gack hädan, satan, och sök hos Zeytons!” 
<sec/>
Hos grefve Zeytons på Karmansbol? Hvad vill det säga? har Nickolson tagit sin tillflykt till herr grefve Zeytons? 
<sec/>
”Det vet jag icke, förstår herrn. Men skulle jag gissa någonting, säg sjelf? skulle jag icke då tro, att den svarta korpungen sökt gömsle under sin faders vida och mäktiga vingar?” 
<sec/>
Sin faders? ropade Medenberg. 
<sec/>
Sin faders? Ni talar allt mera gåtlikt, mor Ellin! utbrast Göran, som icke längre kunde afhålla sig ifrån att deltaga i samtalet. 
<sec/>
”Hahaha! vore jag en spåkärng, om jag ej viste mer än andra?” svarade hon. ”Ni kallar mig väl icke en trollpacka för ingenting?” 
<sec/>
Känner ni då verkligen herr Nickolsons upphof? Jag är hemma i prostgården och har mig kyrkoböckerna rätt väl bekanta; men vi alla der hemma och hela socknen, tror jag, hafva på herr Nickolson ingen annan reda, än att han tillkommit i församlingen såsom ett oäkta barn, hvars mor för flera år sedan dött. 
<sec/>
”Ett oäkta barn? det vore ingen så stor nyhet,” svarade mor Ellin; ”den olyckan har händt flere; det skulle jag kunna vara sjelf, om det kom derpå an. Fast det är jag ändock icke. Jag är ganska äkta. Nej — men det är något mera att omtala, att Joak Nickel är sjelfva Zeytons egen son.” 
<sec/>
Göran och Alexander sågo på hvarann med stor förvåning. 
<sec/>
”Ja, jag har talat om det, och ni kan också gerna säga efter det nu; för – – nu gör det ingenting.” 
<sec/>
Hm, sade Medenberg, denna mörka härfva börjar glesna i trådarne. Herr Nickolson kom till Aronfors för sex år sedan och antogs der, efter att hafva blifvit bortkörd ifrån Zeytons. Orsaken till denna misshandling skulle då hafva varit ledsnaden, att under sina ögon se en vanartig son – 
<sec/>
”Hahaha! ledsnaden? ni skrala karl!” 
<sec/>
Hvad menar ni mor Ellin? 
<sec/>
”Att herrn är dummare än någon fårnacke, som jag gjort lungmos af. Herr Joakim Nickolson fick stryk på Karmansbol för sex år sedan hos grefve Zeytons, det var ju sant och visst?” 
<sec/>
Så säger man. 
<sec/>
”Hela orten vet, att det var sant; och han fick icke blott huden varm, utan blef också bortkörd, som en hel karl. Men gref Zeyton kysste honom nog i enrum innan han for, vet herrn, det tror jag säkert; och han sade honom ganska väl huru han skulle bära sig åt på Aronfors, om han lyckades att der blifva antagen. Och det lyckades han, efter han blifvit så dugtigt bortkörd ifrån Karmansbol: högre och bättre kunde han aldrig anskrifvas hos lilla Mekrothen, än genom den orlofssedeln; ty han var just ingen vän af Zeytons, säger man. Har trollpackan rätt, herre?” 
<sec/>
En rysning genomfor Medenberg vid blicken på ett så djupt bedrägeri. Men hvad som verkligen nu ånyo hos honom stadfäste misstanken om komplott emellan Zeyton och Nickolson, var det besynnerliga förhållandet med Aronfors’ räkenskaper, hvilka så tydligen lutade till Karmansbols fördel, utan skäliga grunder. Att en person kunnat antagas till bruksförvaltare, som, likt en dräng, ”fått huden full med stryk,” syntes väl något eget; men han förmodade uppgiften vara hyperbolisk och endast betyda, att herr Nickolson väl bekommit hårda bannor, men dock sådana slags, som godt anstå hederligt folk. Gud! utbrast han slutligen och vände sig till Göran, hos Zeyton sjelf torde väl då vår saknade penningsumma omsider ligga i hamn, såvida det är möjligt, att Nickolson låtit bruka sig till ett mörkt medel i en ännu mörkare hand? Och hvarföre skulle han icke det, om han, såsom denna gumma angifver, är grefvens egen son? 
<sec/>
”Vi skola icke genast tro på denna kärrings ord, ehuru jag alltid varit en vän af profeter,” svarade Göran. ”Jag bekänner, att jag snarare börjat misstänka, det denna ”Joak Nickel,” såsom hon förtroligen brukar kalla honom, rymt till de tjufband, hvarom vi nyligen hört i tidningarne.” 
<sec/>
Ah – 
<sec/>
”Ja, Alexander; det faller mig in. Men då blir vår efterspaning icke blott svår, utan äfven farlig. Så mycket bättre!” 
<sec/>
Åtminstone fordrar klokheten, att jag först gör ett besök på Karmansbol. Ingen kan undra på eller finna oskickligt, att jag der – liksom på andra ställen – frågar mig före, huruvida man märkt spår efter den förrymde. Det skulle roa mig, att se grefven i ansigtet, när jag gör min fråga. 
<sec/>
”Angeläget blir också, att hos landshöfdingembetet i Jönköping utverka allmän efterlysning.” 
<sec/>
Mor Ellin störtade fram med sammanknäppta händer. Kära mina herrar! sade hon, har jag icke stått länge tyst och låtit er tala ensamme? Ack, så låt mig nu säga ett endaste ord blott! Sätt icke min dotter i efterlysningen! 
<sec/>
Medenberg log, men kunde icke undvika att röras af uttrycket i den ömt bedjandes åtbörder. ”Det skall jag låta bli,” svarade han; ”jag har med er dotter ingenting att skaffa, och behöfver icke veta, att hon ens försvunnit.” 
<sec/>
Men, min herre, vidtog mor Ellin, skälmar bör man alltid taga partals, när de vankas; sätt derföre gerna i pålysningen Zeytons namn jemte Nickolsons. 
<sec/>
”Zeytons namn? Huru kan man lysa efter honom, då han icke afvikit, utan står till finnandes på sitt Karmansbol?” 
<sec/>
Det tar jag på mitt ansvar, att det går an, sade hexan med ett illslugt leende. Herrn får väl se. 
<sec/>
”Ja, kära mor Ellin, farväl nu så länge! Tack för de underrättelser ni gifvit mig. Det var icke obetydligt; tack skall ni ha.” 
<sec/>
Hon följde herrarne ut genom stugdörren. Hon såg länge efter Medenberg med välbehag. ”God som en helig ängel!” sade hon för sig sjelf. ”Kunde aldrig retas, hvad helst jag talade! Inom ett år skall han hafva ett rikt gifte; det ansvarar jag för.” 
<sec/>
Göran och Alexander följdes åt öfver stigen. Deras tal föll som oftast på denna märkvärdiga herr Zeyton, om hvilken de i dag hört så mycket ondt. Slutligen sade Göran: ”det fägnar mig af hjertans grund, att grefve Zeyton är utlänning, antingen i egen person, eller åtminstone genom sin far; ty alla äkta smålänningar inom socknen äro ett fullkomligen hederligt folk. Grefvetiteln lemnas honom blott af artighet, ty icke eger han något sköldemärke på svenska riddarhuset; men han måste hafva medfört ett sådant der namnmärke ifrån sitt land. Det vissa är, att, ehuru alla menniskor hata honom, har han dock ingen, som älskar sig. Vi i socknen hålla honom för mera skojare, än en reel karl bör vara. Han ligger i fiendskap med nästan alla för penningaffärers skull; i synnerhet med den hederliga Abelcronas, som alla påstå, att han är skyldig dugtiga kontanter. Min far betalar han aldrig mer än hälften af pastoralierne; ty han säger sig icke tillhöra vår religion, hvilket jag nästan tror om en sådan hedning. Han har säkert kommit till Sverige utan en styfver, och svängt sig upp bara genom kanaljerier i myntväg: det är min tanke. Nej, nej då, Alexander, nu går du rasande; vi skola klifva öfver städtan här.” 
<chapter/>

<chaptername>SJUNDE KAPITLET.</chaptername>

<chaptername>På Karmansbol.</chaptername>
ett litet sekel. 
<sec/>
Hemma på Aronfors hade ställningen försämrat sig. Kaptenens blessyr visade sig ånyo uppe, och när Medenberg kom hem, låg han i en feber, som hindrade honom att höra på den vigtiga upptäckt, hans informator gjort. Medenberg vände sig derföre till fru Aurora och omtalade de starka anledningar han hade, att anse Nickolson, icke som död, men som försvunnen. Hon hörde honom med högsta intresse: hon såg med rörelse hvilket nit han visade för en sak, som angick honom intet, men kunde betyda allt för hennes hus: hon lyssnade med förtjusning på den pittoreska skildring, han gjorde öfver Dädemohult och den ryktbara gumman. När han vidare framställde angelägenheten, att oförtöfvadt börja efterspana Nickolsons person, och dermed på ett skickligt sätt börja vid sjelfva Karmansbol, samt resa in till Jönköping för att utverka ”allmän efterlysning,” lemnade hon icke blott härtill sitt bifall, utan lät befalla kusken spänna före kaptenens sköna parvagn, på det att ingen ifrån Aronfors måtte visa sig någonstädes utan med heder. 
<sec/>
Vi se således herr Alexander Medenberg redan samma dag på eftermiddagen – ty saken skyndade – kuska af i en förträfflig vagn, förspänd med ett par ypperliga vagnshästar, hvilka förde sig så mycket hurtigare och stoltare, som de icke på ganska länge varit ute, och betraktade denna händelse som en högtid. Kapten von Mekeroth brukade, till följe af den mindre trefnad han kände i sällskap med socknens öfriga notabiliteter, alltför sällan åka bort. Kuskens och lakejens livrée, ehuru i sig sjelf gammalt nog, hade härigenom bibehållit sig i ungdomens hela behag. 
<sec/>
Utan att vara lätt förskräckt, kunde Medenberg likväl ej undvika att känna en viss hjertklappning, då han nalkades det vackra Karmansbol. Vägen slingrade sig i många krökningar, så att det på en höjd belägna herrgårdshuset flere gånger skymtade fram för hans ögon och åter försvann. Hvarje förnyad gång, som den hvita, lysande gafveln ifrån sin tvärhöga brant visade sig för den åkande, och denne såg sig närmare och närmare derintill, uppreste sig för hans inbillning med detsamma gestalten af den bistra grefve Zeyton, som han sett i kyrkan en söndag. När han påminte sig hans höga panna, hans buskiga ögonbryn och de utländska, brinnande ögonstenarne, sammandrog sig hans bröst icke litet vid tanken på det samtal, han skulle gå att få med en man, som han, ifall trollpackan Ellin hade rätt, borde misstänka för bra mycket. Han hade räknat på att kasta några studerande blickar i grefvens ansigte, då denne genom hans frågor skulle sättas i åtskillig trängsel; men han hade ej, förrän nu, betänkt, det en hederlig och godsint man alltid sjelf kommer i den största förlägenhet, då han lyckas bringa sin motpart i bryderi. Han hemtade sig likväl och öfverlade om en skicklig inledning. ”Jag är nykommen till orten, jag aflägger en skyldighetsvisit hos nejdens herrskaper, jag bör i synnerhet se det sköna, romantiska Karmansbol – åja, det skall nog gå.” 
<sec/>
Vagnen rullade upp för höjden, der huset stod beläget. Medenberg såg sig omkring, och han fann redan någonting ominöst i det höga, svarta staket af gjutet jern, som löpte omkring gården, förseddt med långa, hvassa spetsar på hvarje stång, liknande spjut, hillebarder, fasces och andra antika vapen. Åkdonet helsades af tvenne ohyggligt stora blodhundar, som skällde med den gröfsta basröst och tycktes hafva en afgjord vilja att äta upp alla ankommande; hvarifrån de blott hindrades genom den olyckan att vara bundna, en på hvardera sidan om den pompösa trappan. Så fort vagnen stannat, kom en betjent ut i porten, skyndade med högsta artighet ned att öppna vagnsdörren och förekom således Aronforslakejen. Denna början är härlig, tänkte informatorn; det skall bli rätt roligt att se, huru länge gentillessen räcker. 
<sec/>
Är grefve Zeyton hemma? frågade han den förekommande betjenten. ”Nej,” svarade denne med en vördnadsfull bugning, ”men grefvinnan är i trädgården och väntar.” 
<sec/>
Och väntar? tänkte Medenberg. Nå, lika mycket. Då jag en gång kommit hit, har jag skäl att göra värdinnan min uppvaktning, och det kan aldrig skada att taga ställningarne på Karmansbol litet i ögnasigte. Han steg ur. 
<sec/>
Betjenten, som måtte hafva tagit för afgjordt, att han skulle besöka grefvinnan i trädgården, trädde förut till de höga, superba trädgårdsgrindarne, formade af samma imposanta gjutjern som staketet omkring gården. Han öppnade dem för den fremmande och gjorde sin reverens, då denne steg in igenom dem. Han skyndade derefter in i trädgården med hastiga och lätta steg, för att för grefvinnan, som befann sig i någon berså derframme, tillkännagifva den resandes ankomst. Medenberg gick långsamt, för att låta lakejen få ett tillräckligt försprång. Jag undrar just hvem han ärnar anmäla, då han icke bekommit mitt namn? sade han till sig sjelf. 
<sec/>
Det dröjde icke länge, förrän han såg en fruntimmersskepnad sväfva på en af gångarne derframme och med snabba steg, nästan språng, komma honom till mötes. Hans goda syn tillät honom, att, ehuru på afstånd, urskilja en fin, men under ålder eller kanske snarare sjuklighet mycket böjd gestalt, hvars gång tycktes mera vacklande och nervöst skyndsam, än behaglig och täck. Säkert voro hennes ögon lidande; ty, utom det gröna floret, satt äfven en grön skärm öfver pannan, icke just till prydnad, men emellertid ganska nätt arrangerad på den eleganta mössan. 
<sec/>
Hon var icke på långt håll ifrån honom, då hon utsträckte begge armarne och ropade: ”Ack min morbror, hvad jag har väntat! hvad jag har väntat! du har då ändtligen fått mina bref i Jönköping? obeskrifligen välkommen till din stackars beklagansvärda systerdott –” 
<sec/>
Ingenting kan sätta en förnuftig karl i grufligare bryderi, än att höra sig vara så ”obeskrifligen välkommen,” och veta sig i nästa ögonblick gå att blifva helt annat. För att betaga grefvinnan glädjen af en morbror och hindra henne ifrån att för en obekant yppa några hemligheter, hvartill hon tycktes genast beredd på en så god början, gjorde Medenberg en bugning, djupare än någon morbror skäligen kan bruka, och sade: ”min nådigaste grefvinna –.” Det öfriga af helsningen dog. 
<sec/>
Hon stannade tvert, fällde armarne såsom hade de blifvit rörda af ett elektriskt slag, stod litet stel och smådarrade. Men hennes väsendes artighet tillät icke förlägenheten visa sig länge. ”Förlåt mig!” hördes hon svagt, men melodiskt stamma; ”jag vet icke – en slägting, som mitt folk aldrig sett personligen, men viste att jag hvarje dag, hvarje stund väntade, har – min betjent har misstagit sig på ekipaget, och – jag, jag är obeskrifligen närsynt –” 
<sec/>
Det smärtar mig på det högsta, svarade den obekante, som nu kommit ända fram till sin värdinna, det smärtar mig mer än jag kan säga, att hafva bedragit min nådiga grefvinna i sin väntan. 
<sec/>
Hon neg förbindligt och bad sin gäst vara välkommen. 
<sec/>
”Ej längesedan anländ till orten,” fortfor han, ”har jag omöjligen kunnat hindra mig ifrån det nöjet, att se den skönaste belägenhet jag här hört omtalas. Herr grefven lär icke vara hemma? Men om min grefvinna har den nåden att ej vredgas för mycket på en person, som i dag haft den olyckan att icke kunna föreställa den han borde –” 
<sec/>
Hon neg ännu förbindligare. 
<sec/>
”Så skulle jag nämna mitt ärende. Jag har icke något ärende – icke något alls – om jag ej så får kalla afsigten, att också här, i fall det tillåtes mig, läsa några blad i naturens intagande bok. Jag älskar botanik.” 
<sec/>
Naturen på Karmansbol är rätt skön, rätt storartad, sade hon. Naturalhistoria? Botanik – ack? tillade hon knappt hörbart, och blickade ned åt sidan, der hennes ögon möttes af en gräsmatta, ännu grön och behaglig för deras nerver. 
<sec/>
Medenberg vidtog: ”jag kommer ifrån Aronfors. Kapten von Mekeroth sjelf är sjuk och har icke kunnat sända med mig någon rekommendation, något bref, någon legitimation, hvarmed jag bort vara försedd, för att med rätta våga hoppas ett tillträde –” 
<sec/>
Jag ber, för all del. 
<sec/>
”Jag är härigenom försatt i nödvändigheten att presentera mig sjelf. Jag heter Medenberg och är lärare för kapten von Mekeroths son och dotter.” 
<sec/>
Ah? den nya guvernören? ifrån Stockholm? jag har hört. 
<sec/>
Hon lade en alldeles egen tonvigt på ordet guvernör. Det hördes tydligt, att hon bemödade sig om att uttala det så vackert, klangfullt och nästan ståtligt, som möjligt. Såsom detta torde förekomma en och annan läsare litet oförklarligt, måste vi påminna om, hvilket besynnerligt slägte i naturens rike en informator i sjelfva verket tillhör. Han är en amfibie. Så fort han förekommer under formen af en aldrig det minsta ”dålig och sämre karl,” ser han sig nedhållen så lågt, att sjelfva betjeningen knappt vårdar sig helsa på honom: han utgör familjens slusk, barnens paggiazzo, målet för herrns skämt inne i rummen, och för jungfrurnas ute i köket, derest de upptäcka den minsta remna på hans till borstning utburna stöflar, hvilket minsann nog kan hända en stackars karl att ha. Hans ”kondition” är icke afundsvärd och plär lyckligtvis icke räcka öfver halfåret. Om, åter, den antagne mentorn genast från början visat sig i skickliga kläder, kommer ifrån någon af rikets förnämsta städer, framställer sin person lika mycket utan sturskhet som utan trälmjukhet, håller hvar och en på ett kärleksfullt afstånd, samt framför allt yttrar sig på ett vettigt språk, tillkännagifvande finhet och talanger; så blir han husets och ortens orakel. ”Ni skall veta, han kommer ifrån N. N.,” hviska alla; ”han har den bästa smak! han vet allting! han känner det nyaste modet! han har hört Jenny Lind! han har sett Marie Taglioni! han ritar, tecknar, spelar, sjunger, arrangerar klaverackompanjemang, silhouetterar, skrifver vers, klipper ut mönster, gör rebus på fönster; är satirisk som en eld, akta er! och är för öfrigt en mycket god menniska.” Om helgdagarne betyder han väl intet stort. I synnerhet vid mycket och förnämt fremmande, reduceras han till en väggprydnad. Men de sex öfriga dagarne i veckan har han en så mycket vidsträcktare inflytelse: han bekommer ständiga rådfrågningar: han ställes i spetsen för både maskulina och feminina affärer: han njuter allmän aktning, och kan ofta till och med blifva utsatt för någonting ännu värre, om han icke aktar sig. Med lika mycket skäl, som man kan säga det först skildrade slaget af informatorer lefva under vattnet i saknad af all luft; så för sig, åter, det sednare på torra landet likt en uppdykt, mäktig krokodil, men vida angenämare. En så amfibisk karl är antingen intet eller allt. Antingen utskrattas han, eller blir han allas öfvermästare. Antingen bortköres han, eller blir han måg i orten. Grefvinnan Zeyton, som genast fann Medenberg icke tillhöra det första informatorslaget, fick af hans person det intrycket, att han säkert var en ganska talangfull, kunskapsrik, intagande man ifrån hufvudstaden. I en högre volée låter ”magister” likasom ”informator” icke väl; men ”guvernör,” icke såsom titel, då man talar till personen, men såsom egenskap och tanke, har en ton uti sig, som går åt det prinsliga, det höga, det rätt ädla. En sådan man är icke så mycket en, som läser med barnen; det är en, som intresserar sig för de unga varelserna och finner behag uti att vistas i deras föräldrars hus. Det är en filosof, en lärd, en menniskovän, en skald. Derjemte hade grefvinnan här af en händelse kommit att nalkas denna man i dag med ett språk och med åtbörder, som hon nu sökte göra mera ursäktliga för sig sjelf, genom att upphöja den fremmande i sin egen föreställning och uttala hans karakter på det skönaste sätt i verlden. 
<sec/>
Då Medenberg medelst en bugning bejakat hennes sista fråga, vidtog hon: ”var så god, herr Medenberg, och lemna icke Karmansbol, utan att hafva sett dess utsigter. Det skulle göra min man ganska ledsen, om någon rest härifrån, utan att hafva – – jag lider af en långsam och tärande nervsjuka, jag får dock njuta luften i trädgården, och jag gör det med största nöje – – men jag kan icke visa herr Medenberg något utom den – – var så god! theet väntar oss derframme.” 
<sec/>
Medenberg följde grefvinnan, och de inträdde snart i en berså, der i midten befann sig ett rundt mahognybord, hvarpå icke blott theet thronade, utan äfven flera böcker i de skönaste band och dessutom åtskilliga fruntimmersarbeten lågo. En annan yngre dame satt derinne förut. Medenberg hembar henne sin vördnad, och hon neg till återtjenst; men som grefvinnan icke gjorde någon presentation emellan henne och den fremmande, dömde han, att hon tillhörde huset och förmodligen var ett sällskapsfruntimmer. 
<sec/>
”Jag beklagar,” sade Medenberg, ”att jag genom min ankomst förorsakat ett afbrott i fru grefvinnans intagande läsning och de tjusande ideer, den väckt? Var så god och låt mig icke vidare nu hindra fortsättningen. Jag ser Byron, jag ser Stagnelius, jag ser äfven Hemmet: tre sinsemellan ganska olika litteraturer – min grefvinna?” 
<sec/>
Han tog sin kopp. 
<sec/>
Ganska olika, svarade hon; men af hvilket värde, hvardera! Jag slutade nyss Albert och Julia af Stagnelius: en förfärlig komposition, herr Medenberg. 
<sec/>
”Det är kärleken efter döden.” 
<sec/>
Det är nu för fjerde gången jag slutat detta poem: jag intages deraf, och jag ryser likväl. Jag intages af Julias trohet, då hon följer sin Albert ända till sjelfva – o min Gud! 
<sec/>
”Afgrunden. Det är sant, att hon följer honom dit, men –” 
<sec/>
Men – skola vi tro – måste vi tro – att qvinnans pligt sträcker sig så långt, som ända till att böra störta sig i de eviga lågorna, för att åtfölja ett annat väsende, som – herr Medenberg? 
<sec/>
”Hennes pligt? Det kan jag aldrig föreställa mig,” svarade han. ”Icke heller måtte det vara Stagnelii mening. Så mycket som jag kan fatta af detta poem, så öfverlemnar Julia sig icke åt lågorna af någon annan pligt än kärlekens egen, hvilken är den enda sanna: den enda, som icke består i en illusion. Det är emedan hon älskar Albert, som hon följer honom dit ned; och ganska säkert kännes då detta helvete icke som ett sådant för henne. Hon skulle annars visst icke kasta sig deruti.” 
<sec/>
Icke? icke, af kärlek till honom? och för hans skull? 
<sec/>
”Jo visst af kärlek till honom och för hans skull, eftersom hon älskar honom. Men i detta fall och då detta motiv förer henne, så är det väl icke för henne ett helvete, dit hon störtar sig. I annat fall skulle hon icke hafva gjort det, och Albert sjelf icke heller haft något intresse uti, att hon måtte göra det; ty att ega till evigt sällskap en varelse, som vämjes vid sig, måtte icke vara önskansvärdt för någon. Det är äfven derföre jag aldrig har kunnat finna Stagnelii ”Albert och Julia” så hisklig; jag har sett ganska många förhållanden på jorden och i detta lif vida gräsligare, än Julias och Alberts i den andra verlden.” 
<sec/>
Grefvinnan blickade upp, men teg; hon slog åter ögonen ned emot gräset, der de alltid med största behag hvilade sig. ”Detta lif har en öfvergång,” yttrade hon med en mild och ljuf röst, likasom blott för sig sjelf. ”Annars skulle det vara en grym lek. Nu är det endast en obotlig sjukdom. Obotlig! hvilken lycka! hvilken glädje, att så är! Den måste då medföra ett upphörande.” 
<sec/>
Den kan dock för mången blifva långvarig medan den räcker; ganska långvarig – vågade Medenberg med half stämma uttala. Han kände på sig, att han ej utan djerfhet, kanske hårdhet, inträngde i en tyst lidande själs förtroende. 
<sec/>
”Långvarig?” upptog hon. ”Åh nej; visst icke. Ej rätt många menniskor lefva öfver femtio år: knappt någon hinner till hundra. Det är blott ett sekel, herr Medenberg! blott ett litet sekel. Det gör ingenting. Emellertid har man uppfyllt sin pligt, sina pligter; jag menar, sin pligt. Derföre läser jag också Hemmet, Grannarne och alla min älskade Fredrikas skrifter med så mycken innerlighet; emedan de på hvarje sida lära mig min pligts uppfyllande: de utgöra den rätta läsningen för hvarje qvinna.” 
<sec/>
Om hvilken pligt talar min grefvinna? 
<sec/>
”Om hvilken? Om vår pligt, att älska det – det är svårt att tala ut, att rätt definiera – med ett ord, att älska det förhatliga.” 
<sec/>
Att älska det förhatliga? har jag hört rätt? 
<sec/>
”Ja, herr Medenberg, det kan uttryckas med mycket andra ord; men jag, jag är ingen stilist.” 
<sec/>
Om en sådan pligt skulle finnas, hvilket jag knappt tror, svarade han, så stannar likväl dess uppfyllande vid att vara helt och hållet en illusion; och att stifta eller predika en sådan pligt, är detsamma som att föreskrifva menniskan skyldigheten att flyga eller att lefva under vattnet. Man sätter aldrig denna föreskrift i verket; och felet ligger sannerligen ej hos menniskan, som låter bli det omöjliga, utan hos en kortsynt inbillning, som befaller utan grund. 
<sec/>
”Sätter man den aldrig i verket?” utbrast grefvinnan och såg hastigt upp. 
<sec/>
Nej; icke efter hvad jag kan se, sade han. Ty man älskar verkligen icke nånsin det förhatliga: det, som man till följe af dess beskaffenhet hatar och måste hata. Man blott söker komma derhän att göra det, i fall man håller det för en skyldighet; man plågar sig, man förstör sig; men man når aldrig sitt mål. Man allenast inbillar sig, att man når det. Man lefver i en ständig illusion om sig sjelf och sin uppfyllda pligt. 
<sec/>
”Hvad? Skulle –” 
<sec/>
Om det då kan vara ett fel, ett brott, en pligtförgätenhet, att icke älska hvad man icke kan älska, så är det emellertid visst, att man begår detta fel ohjelpligt och alltid. Man kan väl hindra sig sjelf ifrån all lifvets glädje, man kan tvinga sig att förtvina i brist på luft, man kan undvara att älska någonting annat, man kan göra sig så mycket som möjligt till intet; men det förhatliga föremålet älskar man icke derföre mera. Hvad vinner man då genom sin sjelfuppoffring? Icke tillfredsställandet af den ifrågavarande pligten; ty den uppfyller man i alla fall aldrig: man älskar icke det hatade: man flyger icke, man lefver icke under vattnet. Hvilket mål sträfvar man då till med allt detta, när man alldeles icke kan vinna det, som är i fråga? Man lyckas att förvandla sitt lif till en ödemark, eller till en sjukdom, det är sant; men man uppfyller icke ändock skyldigheten att hålla af hvad man i grund icke tål; ty detta sker icke. För hvad upplöser man sitt väsende i en olycka, som ej slutar förr än med döden, när man är lika brottslig för det? 
<sec/>
”Min Gud, herr Medenberg! lika brottslig?” 
<sec/>
Ja, så vida det, hvarom vi talat, är en pligt. Jag måste derföre uppriktigt bekänna, att jag icke rätt tycker om hela denna litteratur, som, med den vackraste afsigt, likväl ingen annan verkan har, än att stärka oss i en förvillelse, som förstör det menskliga lifvet. Hvartill tjenar det, att fortfara i en oupphörlig osanning både emot vårt sedelif, emot oss sjelfva och emot ännu ett annat föremål? 
<sec/>
”Men hvarföre skall det vara en osanning? Förlåt mig,” tillade hon, ”att jag med så mycken värme inlåter mig i ett underbart ämne med en man, som jag ser för första gången. Ack! ämnen gifvas, som äro alla menniskors. Jag frågar herr Medenberg ännu en gång, hvarföre vi nödvändigt skola lefva i ett sjelfbedrägeri, då vi söka uppfylla denna pligt, och om denna litteratur endast lär oss en illusion? kunna vi då icke älska det, som står förhatligt inför grunden af vårt väsende?” 
<sec/>
Den fremmande såg sig om med en liten tystnad. Äfven han häftade sina ögon på gräset, och yttrade derefter: jag ber endast hvar och en, som kan befinna sig i denna belägenhet, att kasta en blick af ren sans in i vecken af sin egen själ och svara sig sjelf på grefvinnans fråga. Har det verkligen lyckats någon, att älska det man i grund hatar? 
<sec/>
”Men –” 
<sec/>
Får jag blott veta, om hvilket slags kärlek här är frågan? Tala vi om den allmänna, som bör hysas till hvarje menniska, och som kan hysas till hvilken som helst, på grund af religionen? 
<sec/>
”Visst icke. Vi tala om en enskild, en personlig kärlek.” 
<sec/>
Men en sådan kan icke, utom till namnet, ega rum utan ett enskildt tycke för denna person. Och detta tycke kan icke vara utan sina oumgängliga vilkor. När dessa äro, så är tycket till; när de icke äro, så gifves icke detta tycke: och inga plågor, inga straff, ingen tortur, inga öfverlästa lexor kunna framtvinga det omöjliga. Ingenting af allt detta kommer längre än till en illusion. Skulle det nu verkligen vara en pligt för menniskan att hysa ett personligt tycke för någon, oaktadt vilkoren härför icke gifvas; så har då menniskan också den pligten att flyga utan vingar. Hon uppfyller ingendera af dessa skyldigheter. Men hon söndervrider sin natur för att söka göra hvad hon aldrig lyckas uti; och när hon känner sig rätt olycklig, tröstar hon sig med den inbillningen, att hon gjort sin pligt; hvilket hon alls icke gjort. Hon ser icke, att hon i sjelfva verket är lika brottslig (så vida här är ett brott); och att hon endast vunnit det, att derjemte vara mycket olycklig. 
<sec/>
”Men, herr Medenberg, om hon då icke förmår att älska det hon hatar, så kan hon åtminstone vinna så mycket öfver sig, som att icke älska någonting annat?” 
<sec/>
Det kan hon. Då den eld, som skulle värma och lysa hennes hjerta, icke är någon, mer än till namnet, så kan hon frånsäga sig all annan, för att öfverlemna sig åt köld och mörker in i döden. Men det får alltid frågas, hvartill detta tjenar? Ty då det förhatliga föremålet sjelf icke ändå älskas, och denna pligt således verkligen icke uppfylles, hvad godt har då föremålet, hvad godt har pligtlifvet, samhället, menskligheten och Gud af att den olyckliga tillika förgås under en jemmer, en köld för hjertat och ett mörker öfver hela lifvet, som gagnar ingen, och icke gör henne sjelf mindre brottslig, efter hon i alla fall icke uppfyller sin pligt att älska den hon skulle – allt under förutsättning, att det var en pligt, vi talat om. 
<sec/>
”Åt hvilket förundransvärdt håll hafva vi kommit, herr Medenberg?” 
<sec/>
Jag vet icke huru vi fördes in på mensklighetens fält ifrån litteraturens. 
<sec/>
”Vi måste bäfva och draga oss tillbaka här,” sade hon. ”Huru mycket hellre fördjupar jag mig icke i Stagnelius och i sjelfva Byron, hvars Manfred förekommer mig vida mindre förskräcklig än sanningen uti det lif, som omgifver oss i verlden. Huru mycket hellre öfverlåter jag icke min själ åt Hemmet och hela min Bremerska lecture, om den också blott skulle lära mig illusioner. Dessa illusioner äro bättre än sanningen i det verkliga hemmet.” 
<sec/>
Utan tvifvel, i fall det bara hjelpte, att lemna sig åt dem, svarade han. Men det är klart, att om det är ett brott, att icke med personligt tycke älska det, själen i grund hatar, så försvinner detta brott ej derföre, att vi vagga vårt samvete i den inbillningen, att vi icke begå detsamma, ehuru vi aldrig kunna undgå att begå det. Om det, åter, icke är ett brott, så tjena alla dessa frågor och plågor till ingenting. 
<sec/>
Grefvinnan satt blek och tyst. 
<sec/>
Men, fortfor han, det sköna och berömvärda i det slags litteratur, hvartill Grannarne och Hemmet höra, – efter fru grefvinnan behagat nämna just dessa exempel – består deruti, att den gör oss uppmärksamma på angelägenheten, att icke efterfråga små skillnader och ledsamheter emellan tvenne väsenden, hvilka likväl i grunden älska hvarandra. Dylika stridigheter, som dessa småsaker, betyda också ingenting. Ingen menniska hatar eller lemnar en annan för sådanas skull; ty i sjelfva verket är ingenting vigtigare och kärare för ett menskligt hjerta, än att ega ett annat hjerta att hålla sig till. Ifrån en sådan dyrbarhet skiljer man sig ej för lappri. Allt hvad Hemmets litteratur vill inplanta hos oss, hafva vi således redan – det är den skäraste och bästa blomman i vår varelses trädgård; men dess växtlighet behöfver stärkas, och dertill gagnar Hemmet. Någonting helt annat är det, när kärlek emellan tvenne i grunden alldeles icke är och aldrig varit, eller när den slocknat till följe af upptäckter om beskaffenheter, dem man ifrån början icke viste. Ett förhatligt uppträder då, som man icke kan älska; och, om man försöker att göra det, så vinner man endast en illusion. Att begagna en läsning, som Hemmet eller dylikt, till att i dessa fall söka tvinga sig till något, som ändock aldrig blir utaf, anser jag för ett mycket stort missbruk och ledande till sjelfbedrägeri, derest man tror sig hafva vunnit något. 
<sec/>
Ett mildt leende, men af besynnerligt uttryck, drog sig öfver grefvinnans ansigte. ”Allt det der få vi med säkerhet veta om sjuttio år,” sade hon hviskande och med en förtrolighet, som nästan gick ända till skämt. ”Om sjuttio år, med visshet, äro vi döda alla här; äro vi icke? Ack, jag tror det! Och då lära vi känna dessa ämnens sanning. Men – – min morbror? min morbror? jag begriper icke, att ej mina bref funnit honom i Jönköping? Kan mamsell Christine förstå, hvarföre min morbror icke kommer, då jag skrifvit och bedt honom?” 
<sec/>
I morgon bittida reser jag till Jönköping, inföll Medenberg; och i fall – 
<sec/>
”Jag är obeskrifligt förbunden,” svarade grefvinnan; ”men jag vågar ej, jag vill ej besvära en fremmande med någon kommission af detta slag. Mamsell Christine lilla,” fortfor hon och vände sig ånyo till den andra damen, ”jag tror vårt thé är slut, eller hur? Jag tror det är så godt, att vi bära in det?” 
<sec/>
Fruntimret steg upp. Hon hade hela tiden sutit tyst, uppmärksam och med bleka, vackra kinder, såsom en sällskapsdame anstår. Hon ställde kopparne på brickan, tog denna på armen och gick. 
<sec/>
Då hon var borta, såg grefvinnan sig om åt flera håll, och hennes blickar föllo, bland annat, äfven på Medenberg. 
<sec/>
Han förnyade genast sina sista ord. ”Det är verkligen visst, att jag reser till Jönköping i morgon,” sade han; ”och jag ansvarar för, att ett bref eller hvilken muntlig helsning, som helst, min grefvinna behagar sända med mig, skall samvetsgrant framföras.” 
<sec/>
Och det är säkert, att det icke skulle upptagas illa, om jag vågade –? 
<sec/>
Detta förtroende skulle på det högsta intaga mig! 
<sec/>
”Herr Medenberg, jag är litet menniskokännare,” sade hon efter en paus, men med samma etheriska, svaga och dock outsägliga slags leende, som för en stund sedan. ”Jag ser tydligen, att det, jag ber om, icke skall besvära. Jag skall skrifva ett bref och lemna innan vi skiljas i dag; och herr Medenberg finner på adressen, till hvilken i Jönköping det är. Hvad jag stannar i tacksamhet!” 
<sec/>
Min nådiga grefvinna, inföll den fremmande, det är vanligt, att ett skänkt förtroende ingifver djerfhet. Vi äro nu ensamma. Jag önskar få fråga något, och svara mig derpå, om min grefvinna så vill; i vidrigt fall, låt det vara. En person har försvunnit ifrån Aronfors bruk. Man ansåg honom först som död; men anledningar göra, att jag misstänker det han lefver – 
<sec/>
”Den olycklige Nickolson? jag har hört derom – ifrån Aronfors.” 
<sec/>
Har han synts här på Karmansbol? 
<sec/>
”Herr Medenberg! – – ingen menniska i affärer kommer till mig. Jag ser ingen, som anländer; jag vet af ingen: ingen söker mig. Det skall då vara den godheten, den särskilda godheten, eller lyckan – tillade hon åter med det lilla leendet, som borde dölja en tilltagande blekhet – det skall vara den händelsen, att någon, såsom i dag, uppsöker mig i min trädgård – annars ser jag ingen.” 
<sec/>
Han betraktade med rörelse en gestalt, som tycktes bemöda sig om att icke yppa en viss inre häpnad. ”Herr grefve Zeyton är icke hemma? kommer han åter i dag?” inföll Medenberg, skyndande ifrån det förra ämnet. 
<sec/>
Jag vet icke, om min goda man kommer hem i afton, svarade hon. Jag vet det icke; ty när han gör längre resor, så dröjer han ofta; han plär dröja. Min goda Zeyton for bort i söndags. 
<sec/>
”I söndags!” utropade Medenberg öfverljudt och sprang upp. Vid minnet af, att det var samma dag, som, efter mor Ellins berättelse, Nickolson farit fram denna väg, var han ej mäktig sin känsla. Hon förfärades af hans utrop och steg också upp. 
<sec/>
”Hvad skall det betyda?” sade hon och såg på Medenberg med ett stort bekymmer. ”Det är verkligen visst, att Zeyton reste från Karmansbol i söndags, och vi hafva fredag nu. För Guds skull – har herr Medenberg hört någonting? Jag har skrifvit till min morbror; ty jag behöfver sannerligen råd, jag behöfver – ett ord till – råd!” 
<sec/>
Fru grefvinnan vet hvart herr grefven har rest? 
<sec/>
” – – Nej.” 
<sec/>
Han förskräcktes för det utseende, hennes ansigte fick. ”Behagar icke min nådiga grefvinna, att vi gå in?” sade han med största hast; ”eftermiddagen blir kylig, och grefvinnan –” 
<sec/>
Mina nerver! – yttrade hon svagt – af allt är ändå nervsjuka värst. Mamsell Christine! mamsell Christine! ropade hon; men hennes stämma hördes icke till närmaste träd. 
<sec/>
”Får jag icke lof?” sade Medenberg med en röst, full af farhåga, och bjöd den svimmande sin arm. 
<sec/>
Nära att falla, emottog hon den med nöje och lätthet, lika mycket som af nödvändighet. Sedan hon gjort några steg, hemtade hon sig småningom, gick allt bättre, och började åter kunna se sig omkring. ”Herr Medenberg har ju i dag gjort en rätt artig bekantskap?” sade hon. ”Det ena besväret kommer på det andra; säkert skall herr Medenberg akta sig att besöka Karmansbol en gång till. Men det är synd att icke botanisera här i bergen en dag; kom! i afton blir det för sent. Ah – ah – gudvarelof! nu äro vi i porten! Var så god, herr Medenberg! det går icke an att fara utan något – en liten r – mamsell Christine! Christine! arrangera bordet! Kom upp med mig i salongen, herr Medenberg: Karmansbols salong eger verkligen några rätt goda taflor att skryta af, som förtjena ses af en kännare. Bland annat en af Salvator Rosa; är icke det mycket att hafva en sådan i Sverige? Jag försäkrar, det är antingen af honom sjelf, eller en kopia efter honom. Ahi – att jag skall vara så matt! så starkt kan luften verka, så fort jag nalkas klockan sex –” 
<sec/>
Tillåt mig att äfven få låna min arm uppför trappan! 
<sec/>
”Jag tackar, jag tackar. O min Gud! Men det är som alla Salvator Rosas älsklingsstycken: herr Medenberg får se ett vildt, ett målande vildt uppträde i Apenninerna: en scen emellan röfvare af de förfärligaste figurer – oh – herr Medenberg! jag tycker ändå icke så mycket om dessa ämnen: men herr Medenberg skall få se hvad det är mästerligt måladt: det är någonting stort att vara en stor målare, herr Medenberg!” 
<sec/>
Den olyckliga var nu uppkommen i sin våning, och den fremmande beundrade hennes bemödande att hålla sig uppe, att dölja sin rätta oro, att vara som hon borde. Han stannade ute i salongen, för att bese de sköna taflorna och den herrliga utsigten kring Karmansbols hus. Hon aflägsnade sig i ett inre rum, för att skrifva brefvet till sin morbror. 
<sec/>
Han kände icke en så stor lust, som han borde, att beskåda Salvator Rosas mästerverk. Han hade nyss betraktat taflan, målad på ett menniskohjertas med skygghet upprullade duk. Han satte sig vid fönstret, såg ut i den omätliga rymden, der naturen också erbjöd honom sin skildring i stora drag. Han tryckte en tår ur sitt öga och sammanlade i sina tankar allt hvad han hört och märkt denna dag. Af grefvinnans svar och hennes rädsla vid hans fråga, hvart grefve Zeyton begifvit sig, slöt han, att Nickolson verkligen visat sig på Karmansbol, och att hans brott der icke vore någon hemlighet. Han påminde sig mer och mer mor Ellins ord om Zeyton; och det förekom honom, att något deraf måste vara sant. Kan det vara möjligt, tänkte han, att denna man, likasom Nickolson, står i ett visst förhållande till de bofvar, som nu börja sätta hela Småland i ångest? Jag är icke i stånd, att slå denna tanke helt och hållet ifrån mig. 
<sec/>
Han satt eftersinnande, med hufvudet lutadt i handen och armbågen stödd på fönsterposten. Han såg sig omkring i salongen och märkte, att han befann sig i ett ganska antikt rum: sjelfva de stora målningarne voro väggfasta och visade på ramarne en hög ålder. Hans blick fästades mer och mer på den tafla, grefvinnan beskrifvit för honom såsom af ingen mindre mästare, än Salvator Rosa, eller efter honom kopierad. Ifrån den plats vid fönstret, der han befann sig, föll en magisk dager på stycket; bergkonturerne och de vilda röfvarpartierna fängslade hans ögon, oaktadt allt detta icke borde kunna erbjuda något intagande. I synnerhet var det ansigtet på en röfvare, som ådrog sig hans uppmärksamhet. Han betraktade det mycket, mycket, oaflåtligt: han kunde ej begripa, att han tyckte sig hafva sett dessa anletsdrag någonstans, men återfick ej i minnet på hvilken. När han ärnade ändra ställning för att stiga upp, och ville draga åt sig den i fönsterposten stödda armbågen, kände han ett litet motstånd i sjelfva posten, och märkte, att han stödt sig i en fördjupning i trädet, i en urgröpning. Min Gud! tänkte han, här, just på denna plats måste någon menniska hafva sutit mycket, mycket, och eftersinnande, med armen i fönstret, såsom jag nu. Har detta rum någongång begagnats till fängelse? Om så är, måste den menniskan då hafva haft tid nog, att betrakta, att beskåda, att i sitt väsende helt och hållet uppfånga den der rysliga taflan med sina röfvarfysionomier – hvilken tanke? – men att jag icke skall vara i stånd att få igen det der ansigtet, och hvem det i verkligheten tillhör? 
<sec/>
Grefvinnan återkom, såg lugn och nästan glad ut; lemnade herr Medenberg ett bref och bad honom ännu en gång om ursäkt. 
<sec/>
”Hvad tycks om dessa rum?” frågade hon och visade honom våningen. ”Äro de icke något gammalmodiga? Dessa målningar skola hafva sutit här redan då Zeyton flyttade hit, och det var flera år innan vi blefvo gifta. Jag tycker icke om sådana slags scener; men äro de icke lifligt och skickligt gjorda? På sätt och vis innehåller också denna tafla i mina ögon en anekdotisk märkvärdighet. Betrakta det der ansigtet i hörnet, herr Medenberg! är det icke likt en viss? är det icke likt Nickolsons?” 
<sec/>
Så är det! Der har jag det; jag satt länge grubblande på hvar jag sett dessa drag. Men hvad har då han att göra med dessa rum, min grefvinna? 
<sec/>
”Hans olyckliga, stackars mor har en tid bott här,” svarade hon. ”Det var före min tid; men allt detta tillhör också en af dessa lifvets verkligheter, som icke äro att tala om. Var så god, herr Medenberg, så gå vi utföre! jag hoppas att mamsell Christine väntar oss. Nej! sällast äro mina timmar, då jag får lemna mig i armarne på en skön, intagande, god, en lärorik, intressant, förtrollande bok. Var så god! Haha – i armarne på en bok? det var också en liknelse! Herr Medenberg har i dag gjort en mycket klok bekantskap.” 
<sec/>
De gingo ned. Medenberg fick här se grefvinnans egna barn; hyggliga till utseendet, men något sjukliga. De saknade för närvarande all manlig handledare, men läste understundom för sin goda mor, som gjorde sig ett hjertligt nöje af att öfva dem i språk och historia. ”De skola en gång anhålla om att få taga en liten examen för herr Medenberg,” sade hon artigt skämtsamt. ”Få se, stackare; åh, men det kan nog hända, att – – ehuru de hafva haft en mycket svag läromästarinna. Den här lilla heter Celestine efter mig, som tänker mera på jorden, än mitt namn borde gifva mig lof till.” 
<sec/>
Medenberg klappade lilla fröken på lockarne och tog slutligen afsked. Han steg upp i sin vagn och rullade bort utför höjden, der det stolta Karmansbolshus dolde sina sorger under slöjan af sin skönhet. 
<chapter/>

<chaptername>ÅTTONDE KAPITLET.</chaptername>

<chaptername>Afresan till Jönköping.</chaptername>

<sec/>
Dagen derpå utrustade sig herr Alexander Medenberg att företaga en resa, först till Jönköping och sedan hvartut saken erfordrade. Men han nekade sig icke vara i stort bryderi. Ty att förfölja en förrymd bruksförvaltare, att efterspana en försvunnen penningsumma, att fasttaga en tjuf till följe af gifna anledningar, dertill har man sina vägar; men om till hinder för detta ändamåls vinnande en af ortens mäktigaste män lägger sig, och hvilken det är lika farligt att ”ens komma åt,” som omöjligt att alldeles ”förbigå, undgå eller omgå;” då kunde utförandet möta många äfventyr. Medenberg beslöt att tills vidare på Aronfors nämna ingenting om sjelfva grefve Zeyton och hans möjliga inblandning i händelsen. Före sin afresa till Jönköping var han på morgonen inne hos kapten von Mekeroth, hvilken nu befann sig något bättre, satt uppe i sängen, och med lifligt deltagande åhörde herr Medenbergs försäkringar om att han ansåg Nickolson lefva, jemte hans planer och förhoppningar att kunna återfinna de förlorade penningarne. Kaptenen förtrodde honom, att han just i afseende på den der lilla omständigheten penningar såge sig genom stölden försatt i ett bekymmer, som både för brukets drift och hushållets behof nödvändigt och hastigt måste afhjelpas. Han gaf derföre Medenberg bref till en af sina affärsvänner i Jönköping, hvilken han hoppades skulle kunna skaffa honom den angelägna summan utan dröjsmål. ”I annat fall,” slöt han, ”har jag ingen annan utväg, än att vända mig till mina goda Göteborgare, som emottaga och utskeppa mitt jern. En så oförutsedd händelse, som en ansenlig stöld billigen bör anses för, måste väl ock förmå utverka mig en försträckning, oaktadt på en mindre passande tid af året. Jag har någotsånär alldeles försummat min correspondence. Jag har till min skada underhållit alltför få liaisoner och en alldeles för liten brefvexling med folk; jag är sjelf gammal militär, en fiende till skrifning i synnerhet rörande skräp; jag har nöjt mig med att lefva i ett skönt, isoleradt lugn. Följden ser jag dock för närvarande vara icke så litet dum; jag medgifver det. Här torde fordras en personlig intervention, men som för mig i min belägenhet är omöjlig. Skulle herr Medenberg, om nöden drifver mig till en sådan begäran, vilja å mina vägar företaga en liten resa till Göteborg i den diplomatiska väg, jag yttrat? Ingen vore skickligare dertill – men jag inser hvilket – nå! vi hafva alltid tid att tala härom. Vi måste först afvakta utgången i Jönköping.” 
<sec/>
Medenberg förklarade sig ganska beredvillig både att företaga Göteborgsresan, om han blott kunde ega den till utförandet nödiga diplomatiska skickligheten hos grosshandlarne, samt göra allt hvad annars till herr kaptenens nytta och nöje i den närvarande krisen behöfdes; allenast – tillade han – eleverna icke lida för mycket. ”Åh,” vidtog kaptenen, ”till all lycka, till all olycka är Matts genom kopporna fritagen ifrån läsning länge nog, och lilla Ulla, ja, för henne är det illa, dock får hon trösta sig med söm och stickning. Men hörpå, min bästa herr Medenberg,” fortfor han, ”jag hoppas, att det visst icke behöfs, dock skadar försigtighet mindre än oförsigtighet: tag mina respuffertar och en hirschfängare. Jag ser af tidningarne, att vissa trakter i Småland blifvit osäkra. Hitomkring hafva väl dumheterna icke sträckt sig, så vidt jag vet; men hvem kan förutsäga i hvad sträckningar tjufvar och röfvare ämna slå sina lofvar?” 
<sec/>
Medenberg hade ingenting häremot, tackade, tog vapnen och bugade sig till afsked. En liten nätt resvagn för två hästar lagades i ordning. Innan han afreste, vinkade fru von Mekeroth honom in i sitt kabinett. Äfven hon hade ett bref till Jönköping. ”Alltid skall man få kommissioner öfver kommissioner, när man far till staden,” sade hon med ett litet leende. ”Men detta är allvarsammare än jag önskade; min stackars Mekroth mår sämre än han sjelf tror. Han är något bättre idag; hvad tyckte herr Medenberg om honom?” – Jag har ingen äldre bekantskap med herr kaptenens sjukdom, svarade han; men jag skulle önska, att läkare rådfrågades, åtminstone läkemedel hemtoges; och jag hade verkligen ärnat bedja om att få göra detta. –”Bästa herr Medenberg,” inföll hon, ”mitt bref är för detta ändamål. Min goda Mekroth har en afgjord och skadlig afsmak för läkare; det anstår en krigsman kanske, men jag är ängslig. Likväl bekymrar mig icke denna attack så mycket, ty jag känner hans konstitution: vi hafva upplefvat flera sådana utan följder.” Medenberg tog emot brefvet och bugade sig för att gå. ”Lycka på resan!” sade frun med en blick, full af förtroende, innerlighet och godhet. Nästan med en tår tillade hon: ”mycket beror på hvad som nu kommer att ske: få se, om Nickolson träffas. Hvad vi äro lyckliga, som – – herr Medenberg! För mycket här i verlden gifves ingen tacksamhet – ingen – – ty den skulle icke kunna förslå.” Han kysste hennes hand och gick. 
<sec/>
Med muntert sinne och goda förhoppningar lemnade han Aronfors. Han skulle åka med egna hästar till Skillingaryd; men till betjent, körsven, kusk, uppassare och allt hvad han behagade, hade han för hela resan bekommit en ung dräng, af brukets ätt, vid namn Jeppe Jonsson. Man kan icke föreställa sig någonting hurtigare, villigare och gladlyntare än en ung smålänning, som kör; och Jeppe utskämde icke sina hederliga och älskvärda landsmän. Det är skada, att vi icke kunna anföra hans ordalag på dess rena dialekt, så som det lät, när han talade; deraf skulle hemtas både gagn och glädje. Men vi kunna åtminstone anföra, att han reste i kortbyxor, blåa refgarnsstrumpor och skor. Han hade ett magert och litet gulblekt ansigte, sådant hans landsmän på bygden oftast begagna; dertill ett par stora, ljusblå, runda och tindrande ögon; samt ofvanpå alltsammans en svart, vidt sväfvande samling af hår, kammadt sista söndagen. Fasonen på hans hatt gaf honom ett djerft utseende, som ännu mer ökades genom piskan i hans hand. 
<sec/>
Vägen förde vagnen förbi prostgården. Hvad tycks? Efter öfverenskommelse stod herr Göran, prostens son, resklädd och komplett vid dikesrenen, för att åtfölja sin vän Alexander på färden; men likväl först bevisa honom nödvändigheten af att köra upp till prostgården, hvilken befann sig endast ett stenkast ifrån vägen. Medenberg tackade: hvarken ville han försätta den vigtiga tiden, ej heller vara ohöflig; alltså beslöt han köra upp till prostgården, men alldeles icke stiga ur. ”Du får bedja fru prostinnan ursäkta detta, Göran, hör du!” sade han, när han svängde af, och Göran ställde sig att åka på fotsteget under denna lilla bit. 
<sec/>
Efter hjelten sjelf har så brottom, få icke heller vi i berättelsen säga mera, än att det gick så fort, som möjligt, att skiljas ifrån prostgården. Hela slägten stod församlad kring resvagnen, hvari Göran satte sig upp vid Alexanders sida. Prosten stod med en bricka, hvarpå högt bornerande ölglas prunkade; prostinnan vecklade in en äppelkaka i aftonbladspapper och stoppade den varsamt i drummeln; om Maria är ingenting vidare att nämna, än att, sedan hon emottagit den nya tyska del, som herr Medenberg i all tysthet för hennes räkning medfört, betraktade hon hela ekipaget med ett strålande ansigte, smekte hästarne på länderna, gick till och med fram till deras vänliga nosar, strök och klappade dem der, och såg ut som hon ville kyssa de vackra djuren. 
<sec/>
Sedan det åkande sällskapet tillryggalagt en Gud vet huru lång stund, men så mycket, som åtgick för Alexander att röka en cigarr, och för Göran att bränna upp två, började de behagliga björkbackarne aftaga, nejden blef fulare, sandigare och furuskogigare; och snart öppnade sig en stor, tom slätt. Göran såg sig omkring åt alla sidor på denna slätt med så glänsande ögon, att Alexander tyckte det gick för långt. ”Hvad förtjusar dig så på denna stygga mark?” sade han, och kastade den utrökta yttersta stumpen utom vagnen. ”Denna stygga mark? du okunniga magister!” utbrast Göran. ”O min bror, ser du icke der framme hvarest vi hafva Skillingaryd? och här är Jönköpingarnes exercisplats: här må du tro, att min farfar i sin dar tagit ut sina steg som en hel karl!” – Ah! är det så? gentog Medenberg: ja, jag medgifver, att det skulle vara rätt roligt, att hafva haft en soldat till far eller farfar; det måste vara riktigt hederligt, någonting ståtligt. –”Vet herr’a, min far är soldat och lefver änn, han!” inföll härvid Jeppe Jonsson och vred om hufvudet ifrån kusksätet; ty en betjent af hans slag drog icke alls i betänkande att blanda sig i sina herrars samtal. Han såg också så liflig och stolt ut, när han fällde dessa ord om sin far, att man omöjligen kunde bli stött på honom. 
<sec/>
Göran tog genast upp hans tråd och sade: ”nåväl, min kära Jeppe! hvarföre låter då du icke göra dig till soldat, likasom far din? hvarföre går du blott som en bruksdräng? en kolgut? en arm lymmel?” 
<sec/>
”Hå, det ska fälle va nå’n mes i sockna,” svarade Jeppe och kastade ett skälmskt ögonkast åt sidan. 
<sec/>
Du en mes? hahaha! då kasta vi dig promt från vagnen. Du skall begripa, att Småland nu står fullt af tjufvar och stråtröfvare – kanske hafva vi dem på oss om en liten stund – hvad skola vi då med en kusk, tror du, som icke vågar se de skurkarne uppi ögonen? 
<sec/>
”Törs jag icke se dem upptill i ögonen,” svarade Jeppe, ”så slår jag af dem benen nertill i stället, och se’n kan herr Göran vrida nacken af dem, det blir bäst.” 
<sec/>
Bra! Jeppe Jonsson, bra! Det svaret skall du ha en buss tobak för! utropade Göran, den muntre prostsonen, som vant sin fars får vid att mera se i sig en broder, än en förnäm läskarl. Också dristade Jeppe genast lägga beslag på hans löfte. ”Jag tackar, herr Göran, jag tackar,” sade han; ”det skall passa bra, att gifva mig sådant här nu straxt hos gästgifvarns på Skillingaryd. Men skänk mig så gerna en sigarrare! för jag kan röka sådant, vet Göran, om jag får i herr’as sällskap (han lyfte på hatten); och då skall jag se’n knäppa två tjufvar i ett tag, bara Göran kan skaffa oss några att få råka.” 
<sec/>
Ehuru den unga drängen verkligen var något närgången i sitt skämt och i sitt förtroende till ”Görans” vänskapsfulla öfverseende, så vredgades denne icke alls, utan skrattade med full hals. Medenberg sade ingenting; han tyckte visserligen icke illa om en framfusenhet, som ej grundade sig på grofhet eller näsvishet, utan på en frimodig trohjertenhet; men han hörde till det slags resande, som, under det de åka, finna ett större nöje uti att tiga, än att tala. Han älskade helst, att under kontemplativ ro kasta sina blickar omkring sig i landskaperna och låta sin själ försjunka i tysta, långväga, täcka betraktelser. Likväl stördes han icke af andras samtal härunder; tvertom betänkte han nu sin lycka, att till resesällskap icke blott hafva fått en, utan två personer, så att de kunde underhålla hvarann, så ofta han sjelf ville öfverlemna sig åt kära funderingar: vackra taflor: himmelska, ideala, lycksaliga tankar. Hvem vet, om icke Maria intog något rum ibland dem, och om han icke kanske just fördenskull förlät hennes bror Göran för flere af hans utflygter? Eller hvem vet, om icke någon annan intog ett rum der? Sådant kan ingen menniska alls känna. 
<chapter/>

<chaptername>NIONDE KAPITLET.</chaptername>

<chaptername>De öfverfallne Resande.</chaptername>
både lefva och äro döda. 
<sec/>
Vid Skillingaryd bytte man om hästar, tog skjuts och sände hem de förra till Aronfors med en liten ridgosse, som för detta ändamål följt med bakpå vagnen. Oförtöfvadt kuskade man derpå af emot Byarum. Nejderna bibehöllo ännu sin vildhet; men denna antog, i synnerhet i trakten af Götaströms och Götafors bruk, en högre romantisk anblick. Man såg den sköna Lagaån, och man gladdes. Jeppe Jonsson fann ett utmärkt nöje uti att uppkalla echo’s i backarne med sin långa herrskapskuskpisksnärt, hvars femstafviga ord han, oaktadt Görans många uppmaningar, aldrig kunde lära sig felfritt utsäga, men hvarmed han deremot alls icke sparade att klatscha, ehuru samme herr Göran deraf fick smaka några hvassa tag i bakslag, och lofvade Jeppe en ”ordentlig” örfil på hvardera kinden, i fall det hände en gång till, hvilket skulle utbekommas i Jönköping en half timme efter framkomsten, så fort man vore i ordning i qvarteret. 
<sec/>
Alexanders tankar föllo in i en storartad och vacker betraktelse öfver Tabergs Bergsslag, hvaruti de åkande nu gjorde sitt inträde. Han började [ ] med Göran icke blott om Byarums, utan framför allt om Månsarps socken, hvaruti sjelfva det herrliga, höga Taberg låg och utbredde sig med en så stor gästfrihet, en så utmärkt frikostighet, att det lät menniskorna bryta malm ur sina sidor till och med ofvan jord. Göran blef allt mera upprymd och stolt ju skönare Alexander yttrade sig öfver Taberg, detta det norra Smålands ära, denna fée, som, lyftande sin panna öfver södra Vetterstranden, synes stå och språka med Omberg vid den östra, och leende liksom fråga, om sakerna i Östergötland möjligtvis kunde vara så bra som i Småland. Det är ett drag hos alla lifliga svenska ynglingar, att af ingenting förtjusas så mycket, som af det lof de höra öfver sin hembygd och dess skönheter: beröm öfver sina egna personer fråga de på långt när icke så mycket efter. Göran tyckte visserligen om hela Sverige, och utrikes skulle han säkert hafva gått i duell för den sanningen, att intet land vore täckare, intet land hyste ett bättre folk, hvari han också skulle hafva rätt. Men inom Sverige betydde dock i hans ögon ingenting hvad Småland betydde, och i synnerhet norra häraderna, Jönköpings län; ingen ström var som Lagaån, der den nedanför Vernamo gjuter sitt silfver i Vidöstern; ingen slätt som exercisplatsen vid Skillingaryd, der den tappra soldaten, farfadren, vunnit det förtroende, att han som oftast gjort korpraltjenst; inga sjöar kunde jemföras med Hinsen, Roseken, Landsjön och några till; och när Alexander allt mera svärmiskt tillkännagaf sin önskan att en gång få se, få bestiga, få på stället beundra Taberg, stå på det ryktbara furuträds plats, i hvars bark Gustaf II Adolf inristat sitt namn, dricka vatten ur källan på bergets topp, och derifrån beskåda alla utsigter, hvarom han hört så mycket, då kunde Göran knappt styra sina lemmar eller hålla sig ifrån att taga honom i famn, härifrån allenast hindrad genom trängseln inni vagnen. Slutligen sade Alexander: ”du känner väl till den anekdoten, Göran, att vår snälla kemist, professor Sefström, i Tabergs-malmen upptäckt en alldeles spritt ny metall i verlden? en, som i vissa syr- och saltformer antager de allra gudomligaste färger, grönt, gult, blått? och som fått namn efter sjelfva den nordiska skönhetsgudinnan Vanadis?” 
<sec/>
Åh! utbrast Göran med strålande ögon. Det viste jag icke. 
<sec/>
”Denna underbara metall, denna Vanadis, har sedan äfven blifvit sedd i Amerika, i sjelfva Mexico, och således konstaterat sig: bevisat sig vara, icke en kemisk fantasi, utan en verklighet, Göran! Hvad tycker du? Var säker, att i vårt fattiga Sverige finnas saker! Men – vi göra ingenting deraf. Vi göra aldrig väsen af oss. Vi göra rätt häri. Man skall en dag i Europa erfara, att Skandinavien genom seklerna varit det tysta hemmet, varit gömmet för de skönaste mysterier, såväl i andens, som i naturens verld. Vi äro för stolta att tala om dem sjelfva.” 
<sec/>
Ja, vi svenskar äro stora kräk! inföll Göran, som icke rätt tycktes förstå meningen af Alexanders sista ord. Huru bära vi oss åt? fortfor han, och spottade i förargelsen till så långt och ansenligt, att det fastnade i grenarne på en hög tall vid landsvägen. Huru göra vi? vi beundra utlänningens produkter! vi lära oss alla hans språk för att läsa hans dumma böcker! och vi hafva likväl det skönaste språk sjelfva. Fy! vi äro nötaktiga. Hvarföre tvinga icke vi så gerna utlänningen, att lära sig svenska och läsa oss på vårt eget ståtliga idiom? Nej! vi skola krypa i hälarne på der, die, das; vi skola kyssa hand på le och la; vi skola förderfva tungspetsen på oss för att få fram sådana missfoster till ljud som thought; rätt som det är, skola vi väl börja möta hvarann med den frågan: ”Gossudâr! gavarîte li vyi pa ruski?”  Ty för oss är allting herrligt och gudagrant, utom det svenska: vi äro stora – med respekt till sägandes! vi äro jemtupp de två första bokstäfverna af våra goda fäder Asarne; mera hafva vi ej qvar af dem, men detta likväl i de allra största dimensioner. 
<sec/>
”Vi behålla icke vårt värde mindre för det, att vi icke skryta deraf, kära Göran,” sade Alexander. 
<sec/>
Vårt värde? svarade den andre. Ja, visst hafva vi vårt sakr– de värde i behåll. Men hvad är det för värdt med detta värde? Nej, tacka vet jag Engelsmannen, den rackarn; han gör alldeles rätt, när han icke vill veta af någonting annat än Old England, icke lära sig något annat än engelska, icke – med få ord sagdt. Derföre är han också en hel karl! ehuru en stor fähund. Men huru går det med oss? Tror du väl, att vår Linné ännu skulle vara erkänd för kung i Botaniken, om han icke gifvit ut sig på latin och gått och lappat på holländska blomsterlökar i Hartecamp vid Haarlem? Tror du, att Berzelius skulle hafva öfvervunnit Humphrey Davy och nånsin blifvit romersk Etta i Kemien, om han icke först öfversatts på tyska och franska? Det är otäckt att bara tänka på. Nå, än Tegnér? tror du, att han på tusen år ännu skulle hafva blifvit profeten Esaias i Poesien, såsom han förtjenat, om man icke bekommit honom på annat mål än den fattiga svenskan? Det är en skam. Men det är vårt eget fel. Hvarföre tvinga vi icke utlänningen att läsa vårt språk? 
<sec/>
”Om jag endast viste, huru han skulle kunna tvingas dertill,” anmärkte Alexander och makade sig ännu bättre upp i hörnet af den friskt rullande vagnen. 
<sec/>
Det vet jag nog! utbrast Göran och bibehöll alltjemt sitt bistra utseende. Kör icke i diket! Jeppe – din – jekeln! utropade han; hans förargelse tycktes utbreda sig till alla föremål. 
<sec/>
”Nå, huru skulle du då bära dig åt? det önskade jag veta; det vore minsann en nationalupptäckt.” 
<sec/>
Huru jag skulle bära mig åt, att tvinga utlänningen läsa svenska? Hm! Jag skulle endast skrifva så, att det vore oöfversättligt, men tillika så förträffligt, att han nödvändigt skulle vilja läsa mig, svarade Göran med tillförsigt. Han skulle spricka af begär af få del af mig; men omöjligen kunna få det, utan att taga mig i första hand: på mitt modersmål. 
<sec/>
”Blir du oöfversättlig, kära Göran, så fruktar jag, att du icke blir så fasligt förträfflig.” 
<sec/>
Så? nu talar herrn som en fårnacke, sade mor Ellin på Dädemohult, mins du det? Den gumman saknade icke sitt vett. 
<sec/>
”Huru menar du då, för Guds skull? och var icke en så vred potentat!” sade Alexander, utan att kunna bringas ur sitt goda lynne. 
<sec/>
Jag menar, inföll Göran, att du, som är en lärd man och vida lärdare än jag, fattig satan, skulle påminna dig ur litteraturhistorien, att just det förträffliga är det i sig sjelf oöfversättliga; ty detta är så individuellt framstäldt både till lokalskildring, personskildring och språkformens alla egenheter, att en riktig öfversättning deraf ej för alla jordens silfvergrufvor står att bekommas. 
<sec/>
”Det var en annan sak. Blif endast nådig igen, bästa Göran! jag tycker det är icke så farligt.” 
<sec/>
Hvarföre lära vi oss hebreiska? – utbrast den andre mildare, men dock alltid med eld – hvarföre, om icke derföre, att alla bibelöfversättningar från Gamla Testamentet smaka som hafversoppa i trädsked, emot för texten i den herrliga urskriften? Hvilken åkare är icke sjelfva Tingstadius, så stor han var, emot för när kung David får låta höra sig på sitt eget målföre! O min Gud! huru resa sig icke håren, huru går icke åskan, när man läser adertonde psalmen på sitt eget språk, på hebreiska, du! 
<sec/>
”Du har rätt.” 
<sec/>
Och hvarföre lära vi oss grekiska, som är benigt nog, om icke derföre, att Homeros, Sofokles, Anakreon och Theokritos, öfversatta några tusen gånger, likväl ännu aldrig blifvit öfversatta? Har jag orätt, Alexander? Hvad är väl långtrådigare och ledsammare än Iliaden och Odysseen på sjelfva Vossens hexametrar? Om Vallenbergs vill jag icke tala. Ännu mindre om Popes och Madame Daciers ömkligheter, som jag aldrig läst. Men jag förlåter dessa öfversättare och travestörer, att de icke gjort hvad ingen i evighet skall kunna. Hvarföre – vidare – lära vi oss tyska, om icke derföre, att tyskarne hafva en Goethe, som aldrig har kunnat återgifvas på svenska? Då dussintal af Lafontaines romaner utkommo ibland oss, har af den egentlige Stortysken ingenting mera än, på sin höjd, Werthers lidande förmått kläda sig i annan, än sin egen drägt. Förstår du mig nu, Alexander? Sade du mig icke sjelf, häromdagen, att ingen enda öfversättning ifrån Byron, Shakespeare eller ens Scott låtit dig ana en gnista af all den verkliga, inre, hemlighetsfulla poesi, som lefver i deras skaldestycken, och att du derföre lärt dig den obehagliga engelskan? 
<sec/>
”Jag skall icke säga, att engelskan är obehaglig.” 
<sec/>
Men jag säger, att det är ett förb–dt språk. 
<sec/>
”Ja, Göran, allt sammanräknadt, så har du på det hela rätt i hvad du påstår. Ditt förslag, att tvinga utlänningen lära sig svenska är ganska godt; och jag tviflar icke, att du skulle kunna skrifva oöfversättligheter, förutsatt blott, att de derjemte blefve förträffligheter; ty under annat vilkor låter utlänningen ändock icke tvinga sig, vet du.” 
<sec/>
Men du, Alexander, svarade Göran nästan vemodigt, skall icke vara elak emot mig, för att jag så högt älskar min svenska. Jag vet ganska väl, att jag för min person, fattig krake, icke kan skrifva hvarken oöfversättligt eller ypperligt. Jag menar bara, att så borde man göra, så blefve svenskan omtyckt och studerad utrikes. Jag är ingenting vidare, än min stackars fars lagliga son; jag är min farfars sonson, och tänker kanske helst en dag taga knekten, så att jag blir visst aldrig någon skribent. Men jag vet icke desto mindre, att jag har fullkomligt rätt i hvad jag sagt. Utlänningen skall en dag lära sig svenska, det påstår jag! han skall det! han skall det af samma skäl, som han redan hoptals börjat besöka vårt sköna land, sedan Göta kanal kommit i gång. Här har redan begynt vankas besynnerligt folk vid Taberg, sedan Kommendörkaptenen tagit sig före att simma utföre till Jönköping. Det skall nog gå, var icke rädd, min bror. Likasom inga gravyrer i verlden, äfven de skickligast utförda, kunna visa Småländska vyer riktigt sådana de äro, utan utlänningen nödvändigt måste resa hit personligen på stället, om han vill se någonting, som duger; så skall han också vara så god och lära sig svenska språket, om han en dag vill höra på poesi! 
<sec/>
”Men du glömmer, att Frithiofs Saga med förtjusning gjort sig känd på fremmande språk. Detta talar högt emot din satts.” 
<sec/>
Det borde undersökas, om alla dessa öfversättningar duga till någonting; om de äro Tegnér. Endast då tala de emot mig. Men i det fallet, åter, beklagar jag verkligen Tegnér. 
<sec/>
”Huruså, min Göran?” 
<sec/>
Ty då har han varit en så klen skald, att han kunnat öfversättas. Och han är emellertid icke klen. 
<sec/>
”Det begriper jag ej.” 
<sec/>
Jo, ty då voro hans framställningar så allmänna till innehållet, att de kunde passa i flere former, än sin egen, och återgifvas på åtskilliga sätt. Hans skildrade personer måste då icke vara några verkliga subjekter; och hans scener, omkring personerna, inga sanna objekter. 
<sec/>
”Hvarken riktiga subjekter eller objekter? Vi skola se efter i Mohnike, huru härmed kan förhålla sig.” 
<sec/>
Jag ger Mohnike f–n, utbrast Göran, ånyo återkommen till sin farfars militäriska bisterhet. Han fortfor: den karlen Mohnike, likasom alla andre Frithiofssagans öfversättare, skulle hafva varit hängda i rök, så hade man nu i Europa läst Tegnér på svenska, och svenskan skulle redan vara ett europeiskt språk. 
<sec/>
”Men, förlåt mig, du är en stor fantast, Göran. Det är alldeles icke så säkert som du tror, att, utom Mohnike och andre, Frithiof skulle hafva blifvit känd i Europa.” 
<sec/>
Är det icke mera värdt med Tegnér, än att han behöfde transponeras, för att bli en europeisk skald, då ger jag ock honom – – fast det gör jag ändå icke, tillade Göran med en mildare, en nästan tårfylld blick. 
<sec/>
Alexander såg på honom. 
<sec/>
Nej, fortfor den andre; det gör jag ändå icke, ty det är synd med honom. Viste du hvad jag vet, så skulle du tycka synd om Tegnér. 
<sec/>
”Hvad i Guds namn menar du?” 
<sec/>
Det skall du få höra, när vi komma till Jönköping. 
<sec/>
”Det måste vara ett eget mysterium?” 
<sec/>
Ja, lika godt; du skall få se. Hej hoppsan, Jeppe Jonsson, nu kör du alldeles för långsamt! ropade Göran. 
<sec/>
”Ja, nog kör jag långsamt,” svarade denne och vred om hufvudet. ”Det är för att jag vill höra på hvad herr’a säga. Är det svenska herr’a tala?” 
<sec/>
Det är åtminstone meningen inföll Alexander, skrattande. 
<sec/>
”Det var bra. Men icke är det rena småländskan, det svarar jag för,” sade Jeppe, slog till en frisk klatsch och svängde utför en backe. ”Men ursäkta mig,” fortfor han och böjde åter hufvudet tillbaka; ”det är obilligt gjordt af mig, att blanda mig i herr’as samtal, annars skulle jag fälle hafva ett ord att berätta, om jag finge. Ty jag hörde någonting af gästgifvarmor på Skillingaryd.” 
<sec/>
Tala, Jeppe! jag ger dig lof, sade Göran. 
<sec/>
”Hon sade, att när vi komme fram såsom hin van Granvik och Gärahof, skulle vi stanna, så skulle vi få höra på näktergalar. Och nu äro vi emot det hållet. Derföre ville jag säga åt herra’.” 
<sec/>
Näktergalar? utbrast Medenberg. Håll då, så få vi höra! det vore ganska roligt. 
<sec/>
”Herrn har ju pistolera laddade? tag upp sabeln med, herre! det är så godt.” 
<sec/>
Hvad? menar du sådana näktergalar? ropade Göran. Hörpå, håll! 
<sec/>
stanna litet, Jeppe! Vi måste veta hvad gästgifverskan yttrat. Hade hon hört något om de beryktade småländska tjufvarne? hade de dragit sig hitåt vägen, säger du? 
<sec/>
”Medan herra’ var inne i kammarn och skref i dagboken, stod jag i stugan och hörde på hvad mor talade om; och hon beskref, att tjufvarne voro ganska många.” 
<sec/>
Hade man sett dem här på Byarumsskogarne? har någon resande blifvit öfverfallen? 
<sec/>
”Ja, det sade hon visst. Hon påstod, att mördarena voro tjugu.” 
<sec/>
Nå men, min Gud – 
<sec/>
”Ja, ser Göran, det är icke alls att tro på. Ty kärringen var supen, när hon pratade; och ingen annan, än hon, hade hört ryktet ifrån en by, der hon varit hos sin bror om dagen på kalas.” 
<sec/>
Var hon drucken? Är det då blott en lögn du far med, så kunde du hafva tegat, skall jag säga dig, Jeppe. 
<sec/>
”Men vet herr Göran, det är nog allt att lita på ändå, ty dekorna på Skillingaryd berättade mig, att gästgifvarmor ljuger aldrig, när hon är full.” 
<sec/>
Nå för tusan – så stanna då, innan vi komma längre in i skogen: vi måste taga fram våra vapen. 
<sec/>
”Ja, men jag skall säga för Göran, den kärringen är alls icke lik andra. Så snart hon supit sig drucken af vanligt bränvin, talar hon bara sanning i fyllan; men när hon fått till lifs af rom, ljuger hon som en skata.” 
<sec/>
Hahaha! 
<sec/>
”Herrn skall icke skratta; ty det är som jag säger. Jag rår icke för, att gästgifvarmor har den naturen; men det är riktigt visst. Och denna gången hade hon fått bränvin.” 
<sec/>
Alltså är det då sanning, att vi hafva tjugu tjufvar på halsen att vänta här i ögonblicket, menar du? Tag upp åtminstone hirschfängaren, Medenberg! 
<sec/>
”Åh, det är icke så farligt, herr Göran,” utbrast Jeppe; ”ty Annika, den äldsta dekan, som jag mest tror på, försäkrade, att det var rom, gumman njutit.” 
<sec/>
Så? din lymmel! det är alltså lögn, vill du säga? 
<sec/>
”Att det är lögn, herre, det vill jag icke ansvara för; ty gästgifvaren sjelf, som borde veta allt bäst, påstod jemt, att kärringen fått bränvin.” 
<sec/>
Djefvulen i dig! Hör, Alexander! låt oss taga upp pistolerna. Huru som helst det hänger ihop med denna helvetes pratmakares historia, så skadar det icke – 
<sec/>
”Jag tycker det är bäst, att skratta åt alltihop,” fortfor Jeppe; ”ty stalldrängen, som af alla på Skillingaryd alltid haft mors största förtroende, svor på, att det ändå var rom, hon tagit.” 
<sec/>
Medenberg log i sitt innersta åt den skälmen Jeppe, som på detta sätt jagade Göran fram och tillbaka, men likväl såg så allvarsam ut, att väl aldrig någon bättre hållit minen; såvida han icke i hemlighet sjelf verkligen var litet förskräckt. Hörpå, min kära Jeppe Jonsson! sade han, det här är en ganska vigtig sak för oss att bestämdt veta; hvarföre frågade du icke gumman sjelf hvilketdera slaget hon förtärt? 
<sec/>
”Ja, det gjorde jag visst.” 
<sec/>
Nå? 
<sec/>
”Hon såg på mig, när jag frågade henne: hon såg i kors som en kyrkängel och försvor sig på, att det var bränvin, hon njutit.” 
<sec/>
Således måste det vara sanning? 
<sec/>
”Ja säkert, min herre, såvida hon tagit bränvin. Men om det var rom hon fått förut, så kan man icke tro på hennes försäkran, att hon förtärt bränvin. Och ser herrn då så – ty allting i verlden hänger på en fin tråd, sade Krokniklas, då han gjort falska sedlar och skulle hissas upp i galgen – och är det icke som jag säger? Sanningen sjelf är ju rent en osanning, så snart lögn ligger inunder henne? Det påstår också alltid herr Görans far, när han predikar; och gubben talar sant, ty han är en man, som alltid brukar bränvin förut. Men nu skall jag berätta för herra’ något annat, som är ännu mycket roligare, om jag får yttra mig eljest; men det är obilligt gjordt af mig, kan jag tro, att blanda mig i stort folks samspråk?” 
<sec/>
Säg ut, Jeppe, och se icke så illmarig ut. Hvad är det? 
<sec/>
”Gästgifvaren,” fortfor Jeppe, ”är en helt annan menniska, han dricker aldrig. Han omtalade, att en af storherra’ne i vår socken, grefve Zeyton, rest fram här i dag.” 
<sec/>
Hvad? hvad säger du? utropade Medenberg. Hvartåt for han? Kom han ifrån sin gård? från Karmansbol? 
<sec/>
”Nej, han hade kommit som ifrån Vernamo.” 
<sec/>
Från Vernamo? tänkte Medenberg. Just ifrån de trakter, der tjufvarne nu berättas hålla sig! Nå, utbrast han högt, viste man hvartåt han ämnade sig ifrån Skillingaryd? 
<sec/>
”Såsom åt Jönköping,” svarade Jeppe. ”Och det var en liten qvart förrän vi reste; alltså, menar jag, vi måste hafva honom framför oss här. Och det är alltid nöjsamt att se sockenfolk i sitt sällskap, om man råkar ut för skälmar på skogen.” 
<sec/>
Nämnde gästgifvaren, om grefve Zeyton var ensam? 
<sec/>
”Ja, han hade blott en betjent med sig; men den var illa tilltygad, påstod gästgifvaren, nickade och såg klok ut.” 
<sec/>
Var det betjenten eller gästgifvaren, som nickade och såg klok ut? 
<sec/>
”Nej, min herre, betjenten nickade icke. Han hade bindel öfver ena ögat, snedt om pannan; och på det andra var ögonbrynet afrakadt. ”Om han icke hade rakat af sig det sjelf, låter jag vara osagdt,” yttrade gästgifvaren: och det var då han nickade och såg klok ut.” 
<sec/>
Hvad? syntes Zeytons betjent honom misstänkt på något sätt? ropade Medenberg. 
<sec/>
”Det vet jag icke,” svarade Jeppe. ”Men gästgifvarmor nickade härvid –” 
<sec/>
Hahaha! utbrast Göran. Hon nickade väl icke och såg klok ut? 
<sec/>
”Hon nickade och såg i kors, herr Göran. Men hon sade: den der betjenten – hm –” 
<sec/>
Nå? frågade Alexander otålig. 
<sec/>
”Jag törs icke säga efter hennes ord,” svarade Jeppe och lutade hufvudet bakåt; ”jag kan bli ihjelknipen nästa natt om det kommer fram.” 
<sec/>
Är du rädd för spöken? 
<sec/>
”Hon sade, att den betjenten såg vattlagd ut.” 
<sec/>
Vattlagd, Jeppe? Du är en narr, utbrast Göran. 
<sec/>
”Ja, presten i vår socken har icke lärt mig något vett.” 
<sec/>
Tyst, Göran! sade Medenberg; fälas icke nu med Jeppe, utan låt honom svara mig allvarsamt. Menar du något med vattlagd, Jeppe? eller skulle det blott vara ett ordspråk? 
<sec/>
”Min herre, jag talar aldrig ordspråk. Men jag är mest rädd för sådana spöken, som både lefva och äro döda, likasom man säger om herr Nickolson, att han hör de döda till, efter han kastat sig i sjön; men ändock lefver, efter han aldrig blifvit igenfunnen på det stället, der han vattlagt sig.” 
<sec/>
Utan prat, Jeppe! kände gästgifvargumman igen herr Nickolson i grefve Zeytons betjent? Store Gud, de skulle då vara på väg till Jönköping, liksom vi? 
<sec/>
”Gästgifvarkärringen yttrade ej ett ord om hvad hon kände igen,” svarade Jeppe. ”Och om hon också sagt något, så vet man ju icke hvad sort hon njutit förut, och det är då intet att lita på hennes ord.” 
<sec/>
Lika godt; tack skall du hafva, Jeppe: vi få väl se huru härmed hänger tillsammans. 
<sec/>
”Jaja, herre, men Nickolson är en ganska farlig karl; och lefver han och blir bruksförvaltare om igen, så slår han armar och ben af mig, för att jag talat ett ord om hans afrakade ögonbryn.” 
<sec/>
Var oförskräckt, Jeppe Jonsson. 
<sec/>
”Jaja, herrn är nykomling på Aronfors; men Nickolson har varit der i sex år, och kommer han dit åter ett bete, så blir han der i sju, vid årets slut. Då piskar han mig brun och blå, och det skulle jag ändå icke vilja. Ty Mekrothen sjelf (Jeppe tog af sig hatten) har man intet försvar af, och han är icke att bygga på.” 
<sec/>
Alexander hörde icke dessa sista ord, som icke voro förestafvade af all den höflighet de tycktes innehålla. Han satt i djupa tankar öfver det märkvärdiga möte han skulle kunna komma att få med grefve Zeyton i Jönköping, och möjligtvis äfven med herr Nickolson. Han lade detta tillsammans med alla sina öfriga uträttningar och kommissioner i den ryktbara och berömda staden. Jag, tänkte han, som icke känner det ringaste af Jönköping, mer än att jag som hastigast farit derigenom, då jag anlände på ångbåten och begaf mig till von Mekeroths, bör verkligen tacka min goda lycka, som gifvit mig en reskamrat i Göran. ”Hörpå, Göran!” sade han högt, ”hvar skola vi köra in i Jönköping? jag gissar, att du är något bekant i den staden?” 
<sec/>
Göran Edeling såg strängt och litet förnämt på Alexander; han dröjde ett ögonblick, innan han svarade. Derpå sade han: ”Något bekant? Jag – jag skulle icke känna hvar fläck i Jönköping? I vår hufvudstad?” 
<sec/>
Jeppe Jonsson, som aldrig kunde vänja sig ifrån att lägga sig i herrarnes samtal, äfven med fara att köra upp på stenar eller ned i diken, tittade ånyo åt sidan och yttrade högst förnöjd: ”Vet ni, herrar, jag har moster min i Jönköping, jag: Madam Nilsson, Anna Nilsson, oändligt fin; och hon bor i Borstbindargården på Svenska Maden, det är alldeles visst.” 
<sec/>
Svenska Maden? hvad vill det säga för slag, Jeppe? utbrast Alexander, skrattande. 
<sec/>
”Svenska Maden? undrar herrn på den? Jo, det vill säga, att det icke är Tyska Maden, herre. Det må jag bäst veta.” 
<sec/>
Osäkert är hvad Jeppe allt vidare ämnade spå om Tyska och Svenska Maderna i Jönköping, eller om sin goda moster, som han kanske hade i sinnet att föreslå till värdinna åt de begge inresande herrarne. Både hans tal och allt öfrigt afbröts genom ett ansenligt skrik, ropande och hojtande, som helt hastigt lät höra sig i grannskapet. 
<sec/>
Alexander och Göran spände upp både ögon och öron, men märkte ingenting, förrän Jeppe svängde om en liten krok, då landsvägen öppnade sig åt en ny sträckning, och de framför sig, på litet afstånd, sågo en vagn omringad af folk. Man hörde inga skott, men påkar foro upp och ned i luften på ett förfärligt sätt. ”Här äro resande öfverfallne!” utropade Medenberg. ”Kör på, Jeppe! kör på fyren! vi måste skynda till deras undsättning!” Göran tog fram vapnen och besåg låsen på respuffertarne. 
<chapter/>

<chaptername>TIONDE KAPITLET.</chaptername>

<chaptername>En skarp Strid.</chaptername>
undan de rackarnes klor! De klösa sönder honom, det försäkrar jag er, mine herrar – 
<sec/>
Snart voro de framme vid valplatsen, midt i den täta skogen. De anfallne, som blott bestodo af två personer, sågos redan neddragne ur vagnen och kullslagne på landsvägen. Röfrarne, till ett antal af fem eller sex, fyllde luften med eder och svordomar af utsöktaste slag. ”Förrädare! rackare! stortjuf! storljugare! gif oss igen det du har tagit ifrån oss!” skrek i synnerhet en af mördarne och piskade härunder med alla krafter på den ena af de resande herrarne. 
<sec/>
Om tiden tillåtit, skulle det kunna hafva utgjort ämne nog till betraktelser, huru det kom sig, att tjufvar, hvilka som bäst utöfvade våld på folk, skyllde de öfverfallne för hvad de sjelfva voro. Men både Alexander och Göran störtade ur sitt åkdon med puffertar och hirschfängare, ropade håll! håll! och kastade sig i striden utan att besinna någonting annat, än att här gällde räddning af menniskor. 
<sec/>
Deras eftertryckliga ankomst gjorde visserligen verkan på skälmarne; i synnerhet sedan Göran affyrat sin puffert, hvarvid en af tjufvarne först stupade till marken, men straxt derefter, ehuru blodig, reste sig, satte flata handen och ena skörtet af sin jacka för såret och derpå under höga rop flydde in åt skogen. Men han, som så ifrigt var upptagen med att dela ut stryk åt den ena resanden, hvarken hörde eller såg något annat; och de öfrige röfrarne tycktes också lita så mycket på sitt antal, att de icke stort efterfrågade de ankomne. Jeppe Jonsson hade hoppat af kusksätet och börjat sitt anfall med att hastigt och qvickt svepa en af de närmaste tjufvarne om benen med sin långa, granna pisksnärt. Men detta hade endast till följd ett par snabba sparkar, dem han sjelf bekom, och som gåfvo honom en satts ända bort till gärdesgården vid vägen. Häraf uppretad, bröt Jeppe i ögonblicket af en ansenlig gärdesgårdsstör, återkom till platsen lik en vred varg, och slog nu omkring sig så förfärligt bland tjufvarne – allt på deras smalben – att desse måste hejda sig i det anfall de förehade och vända sig emot den nya fienden. 
<sec/>
Skogsmännen hade inga skjutgevär och icke heller några andra vapen, än stora knifvar. Alexander skyndade sig till den äldre af de begge anfallne, röjde sig med hirschfängaren väg till honom, uppreste honom från vägen och igenkände med bestörtning grefve Zeyton. Han tog honom i sina armar, värjde honom och bar honom tillbaka till sin vagn. Zeyton återkom från svimningen, öppnade ögonen och fäste dem på sitt lifs räddare; men sade ingenting. Han förde ena handen till hufvudet, der han förmodligen ännu kände en stark smärta efter slagen. Röfrarne tycktes icke vidare efterfråga honom: deras förnämsta anfall riktade sig alltjemt emot den andra resanden. För öfrigt hade de nu göra nog att reda sig emot Görans och Jeppes tappra, tätt regnande slag. Det lyckades således Medenberg, att sätta Zeyton upp i vagnen; han gaf en skälm, som höll tömmarne, ett så kraftigt hugg öfver handlofven, att han släppte dem; och Zeyton, som, stark af naturen, snart uppfriskades, då han såg segern vända sig på sin sida, började både genom vilda, manhaftiga blickar och starka rop göra hvad han kunde för att reda sig. Men han hade alldeles förlorat sina vapen, i fall han medfört några. Alexander lemnade icke hans sida, och Zeyton såg på sin beskyddare med en tacksamhet, som ganska målande stack af emot de barska och förfärliga åtbörder, han i öfrigt tillkännagaf. Dock vågade han icke ånyo stiga ned ur åkdonet; han blott kastade hufvudet, oaktadt smärtan i hals och panna, som oftast tillbaka efter sin betjent, för hvilken han syntes högst bekymrad. ”Joachim! Joachim – Joak! Joak!” ropade han oupphörligt, ”slåss som en karl! slåss! slåss, säger jag, och skynda dig åter upp i vagnen till mig!” 
<sec/>
Men denna Joak var ganska illa ansatt. Så fort Alexander såg grefven sjelf utom fara, skyndade han bakom vagnen bort till dem, som höllo på med betjenten. Att han i denne, ehuru förklädd, såg framför sig ingen annan än herr Nickolson sjelf, tviflade han alls icke på; och förnamnet bevittnade det än ytterligare, om han ock icke genast igenkänt de förställda anletsdragen. Det var honom högst angeläget att rädda denna resande, för att sedan, så vidt möjligt, få honom om händer för egen räkning. 
<sec/>
Den olycklige Nickolson hade, oaktadt de många slagen, dock genom en ytterlig ansträngning lyckats resa sig upp på knä på landsvägen, viftade med handen emot sin värsta förföljare och ropade matt: ”slå icke ihjäl mig, Sven! slå mig icke till döds, så skall du få din vilja fram och mera till, Sven! skulden är icke min: håll för Jesu skull! håll, håll, håll!” 
<sec/>
Så följ oss då, kom, och lemna den der erkerackarn! svarade röfrarnes hufvudman. I ett ögonblick ryckte de upp Nickolson emellan sig, togo honom under armarne och i benen. Alexander, Göran och Jeppe gjorde allt hvad som stod i tre menniskors förmåga emot fem. Men desse släpade af med sitt rof inåt skogen, likt en stormil. Af rörelserna på den emellan de öfrige springande Nickolsons ben var det svårt att urskilja, om han följde dem helt och hållet motvilligt eller godvilligt. Att han drogs och slets emellan dem, syntes tydligt; det var också klart, att han måste löpa, efter han var alldeles nödsakad dertill. Hvem vet om han gjorde det gerna, eller helt och hållet ogerna? 
<sec/>
Det är icke troligt, att grefve Zeyton, som satt i sin vagn på något afstånd ifrån platsen, hört de matt uthviskade ord, Nickolson fällde till tjufvarne, då han stod på knä. Men när han såg dem släpa af med honom inåt skogen, kunde han icke styra sig: ”Håll! håll, era helvetes skurkar! håll då! jag ger er hvad ni vill för honom! gif mig honom tillbaka!” skrek han, så att skogen gaf efterklang deraf. Men vilda och upprepade Hahaha! ifrån talrika munnar derinne i snåren var allt det svar han bekom; och han utbrast i sin vagn: ”O min olycklige – min stackars – min olycksalige –” Han ville ned ur sin vagn, så försvagad han än kände sig, för att sjelf störta in i skogen. ”Mina herrar!” ropade han till sina räddare, ”skynden er, jag ber er! rädden min betjent undan de rackarnes klor! De klösa sönder honom, det försäkrar jag er, mina herrar – han är min – oh!” 
<sec/>
Alexander hade visst haft det största skäl, att, utan Zeytons uppmaning, förfölja skälmarne och återtaga Nickolson ur deras händer. Men så långt kunde intet öfvermod gå, som att lemna landsvägen och, blott tre man högt, begifva sig in i en tät, obanad, obekant skog, der man med säkerhet kunde räkna på fiender till dubbelt antal, och kanske till mångdubbelt. Han bad således grefven stilla sig för ögonblicket; och han frågade honom, om han icke ämnade sig till Jönköping? 
<sec/>
”Till Jönköping?” inföll Zeyton och fixerade den frågande. ”Jag tror verkligen” – fortsatte han utan att svara bestämdt –”jag tror det bästa blir, att jag hals öfver hufvud begifver mig till Jönköping, för att underrätta om skälmarnes tillvaro så högt upp som i Byarum, och begära styrelsens handräckning till återbekommande af min betjent. Ty om vi också säga till hos bönderna här, eller hos länsmännen, så hafva de ingen tillräcklig manstyrka så hastigt, som behöfs, i ordning. Men förlåt mig!” tillade han med en vändning af artighet. ”Då lyckan i dag låtit mig få se en man i ansigtet, som jag har att tacka för mitt lif, så skänk mig äfven min räddares namn? Jag bedrager mig mycket, om jag icke en gång förr sett detta sköna –” 
<sec/>
Medenberg gjorde en bugning och sade sitt namn. 
<sec/>
Zeyton vände sig nu tillbaka helt och hållet, upptäckte Göran Edeling och utbrast: ”Ah, hvad ser jag? sjelfva herr prostens son! Jag är ju i det lyckligaste sällskap! känner jag icke igen ett åkdon ifrån Aronfors? Huru mår min goda, min hederliga sockenbo, kapten von Mekeroth? han visar sig alltför sällan ute: han sätter sig öfver sina bästa vänner. Men han gör ganska orätt i, att vara en så stor filosof. Herr Medenbe – herr Medenberg – var det icke så? ifrån Stockholm? Vi måste hafva sett hvarann i kyrkan en gång, är det icke så? Hvad jag skattar Mekrothen lycklig, som fått en sådan man: jag har icke varit så väl lottad: nåväl, mina herrar, hvart gäller resan?” 
<sec/>
Till Jönköping, svarade Alexander. 
<sec/>
”Vi fara alldeles samma väg! låt oss då för all del skynda,” sade Zeyton. ”Hafva herrarne goda hästar? Jag har ett par förträffliga, som jag nyligen köpt vid Vernamo, och som utan svårighet flyga af med mig till Jönköping i dag: jag pustar blott något vid hvarje gästgifvaregård.” 
<sec/>
Vi åka med skjuts, sade den andre, och kanske få vi icke hästar genast vid Byarum och Barnarp. 
<sec/>
”Jag skall nämna herrarnes ankomst på ställena,” vidtog grefven förekommande. ”I Småland skadar det aldrig att hafva beställda hästar. Ännu en gång tack! den hjertligaste tack för det goda handtaget i dag! Vi återse hvarann i Jönköping!” sade han, i det han räckte Medenberg sin hand till afsked, och nämde för honom sin adress i staden. 
<sec/>
Han ilade af i sin lilla nätta, tvåsittsiga karet, som med två hästar måste gå så mycket fortare, då han nu åkte ensam deruti. Alexander, Göran och Jeppe satte sig äfven upp. 
<sec/>
De reste utan något vidare äfventyr hela vägen. Grefven försvann väl ur deras åsyn; men att han farit fram före dem och icke vikit af, bevisades derigenom, att både vid Byarum och Barnarp stodo hästar i ordning för de ankommandes räkning. 
<sec/>
Göran satt länge röd i ansigtet efter fältslaget, blodet kokade i hans ådror och hans ögon sköto blixtar. Alexander kände visst också någon stund en hjertklappning, som ingen hederlig karl kan undvika att hafva efter slagsmål; men hans lynne återtog snart sin jemnvigt, sin medfödda mildhet: han bråddes icke på en soldat. Nejderna, som småningom öfvergåfvo sin vildhet, och, i synnerhet norr om Barnarp, återvunno öppenhet och skönhet, bemäktigade sig hans sinne. Han hade blott en enda gång rest fram här förut, och då uppföre. Vägen hade derföre då synts honom besvärligare och nästan ful. Nu, deremot, for han utföre ifrån Barnarp ned emot Vettern: och de amfitheatraliska utsigterna bredde sig i allt vidare och vidare skepnader under hans fötter. Hästarnes oklippta manar svajade högt under loppet; deras nosar drogos af tömmarne in emot de svällande bringorna och dröpo af fradga, men sjelfve kunde de ej hindra sig ifrån att störta åskvigglikt utför branterna, nedemot de täcka dälderna, i hvilkas botten Ljungarums å lägger sitt blåa glas, men likväl ofta skyggt krusar sig och hoppar till i små hvita svall, när han hör ett för stort buller af åkande på landsvägen utför hallarne. 
<sec/>
Snart såg Alexander, att landskapet norrut aftog, indrogs och liksom försvann. Han häpnade häröfver; han viste icke hvad det skulle betyda; han märkte framför sig blott en omätlig blågrå duk, hvilken satt fast i himlahvalfvet; och han ansåg den i början för en del af skyarne, af horizonten. Det såg alldeles ut, som om verlden tog slut ett stycke framför honom. ”Ah! det är ju Vettern!” upprepade han efter ett ögonblick för sig sjelf med tyst beundran öfver den majestätiska synvilla, som bedragit, men så djupt intagit honom. Han hade väl förr en gång seglat på denna stora sjö, men då sutit jemnhögt med dess yta: han hade icke förrän nu ifrån en landhöjd sett dess vida, fantasmagoriska anblick, då den gjuter sig till Ett med fästet, och liksom slukar landet, mer och mer, för hvarje halfmil de ilande hjulen nalkas närmare till dess öppna famn. 
<sec/>
För den, som ofta rest ned emot Vetterstränderna, och hvars inbillning längesedan gjort bekantskap med den annalkande utsigten, eger detta synspel icke mera rum. Men Alexander satt upprymd och svärmiskt betagen: han skulle i detta ögonblick hafva varit en skald. Efter en liten stund drogos hans ögon ända ned till taflans botten derframme. Ett kyrktorn höjde sig på sjelfva Vetterns brädd, men låg likväl ännu under de åkandes höjd. En skymning simmade öfver grunden dernere. Men snart stego färgerna klarare upp i dagen. Alexander såg en helt liten sjö ligga hitom den stora, och emellan dem begge ett smalt landstreck, likt en bro, på hvilken kyrkan stod med alla sina små vänner, talrika hus, omkring sig. Vidsträckta terrassformiga höjder, till venster och till höger, bildade ramar åt detta hela. Hvilken tafla? Den liknade en theater. Hösten, som öfver löfträdens kronor stänkt de rikaste färgblandningar ifrån guld ända till ljusgrönt, mörkgrönt, violettbrunt och purpur, hade utklädt de begge höjdsträckningarne – Dunkahallar till venster och Husqvarnaterrasserna till höger – likt kulissrader på ömse sidor om den midt emellan liggande skådebanans plats. Vettern var fond-duken deråt. Lillsjön med Rocksjön innehade orkesterns rum. Men Jönköpings stad utgjorde sjelfva theatern. De åkande suto, uppe i backarne, liksom i en loge på tredje raden, och blickade med ifver, längtan och glädje dit ned på scenen. 
<sec/>
Göran, som tegat en lång stund, förstummad vid åsynen af hvad han likväl sett så många gånger förr, vände sig med triumferande, strålande, af mer än en tår glimmande ögon åt sidan till Alexander. ”Ser du någonting dernere? något, som är värdt med, du?” utropade han. 
<chapter/>

<chaptername>ELFTE KAPITLET.</chaptername>

<chaptername>Ett oväntadt Fynd.</chaptername>
ren försträckt mig, som med de klädespersedlar menskligheten gifvit mig. 
<sec/>
”Det skall bli högst eget, Göran, att se huru alla mina kommissioner utveckla sig,” sade Alexander, då han angenämt låg och drog sig litet på soffan efter maten; och Göran under tiden gick och slog slag öfver golfvet, ehuru han också hade en soffa för sin del vid väggen midt emot. Göran hade svårt för att ligga och tala på en gång. Emedan han nu önskade biträda sin vän och reskamrat med de yppersta råd och underrättelser om Jönköping, gick han fördenskull på tiljorna emellan kakelugnen och det ena fönstret, immerfort, immerfort. Såsom naturligast och simplast var för ett par resande herrar af deras slag, hade de tagit sig rum på gästgifvargården vid smedjegatan, förfriskat sig efter resan och tänkte vandra ut i staden, så fort de hvilat sig en liten stund. ”Jag medger det,” fortfor Alexander, ”det är ganska märkvärdigt, att på samma gång föra hit bref ifrån en fru, deruti hon, om jag icke mycket bedrar mig, beklagar sig öfver sin mans frånvaro, och i samma stad, vid samma tillfälle, träffa samma hennes man, utan att säga åt honom det ringaste ord derom. Ty jag är öfvertygad, att Zeyton skulle bli alldeles ursinnig, om han finge veta, det jag har helsningar med mig ifrån hans grefvinna till hennes morbror. Jag vet icke skälet; men instinkten säger mig, att han skulle bli topp rasande. Zeyton måste ganska säkert vara invecklad i någonting. Jag är högst nyfiken, att se huru god mine han håller, när jag i morgon besöker honom och affordrar honom reda för Nickolson, jemte ett och annat.” 
<sec/>
Jag spår, att du af honom får reda på ingenting, inföll Göran. 
<sec/>
”Men du skall få se, att jag får. Jag har nu bekommit mig en viss rättighet öfver honom. Jag är på sätt och vis räddaren af hans lif. Åtminstone anser han mig så.” 
<sec/>
Det tror jag alldeles: du är så också. Ty jag gjorde ingenting åt hans frälsning: jag endast piskade på hans mördare. Men tror du, att en karl, som Zeyton, frågar efter dylikt lappri? 
<sec/>
”Vi få väl se. Men hejsann! nu tillåtes det icke att ligga och draga sig längre, afbröt Medenberg och sprang hastigt upp. Först går jag till gubben Caspersson med min vackra fru Mekroths bref så att vi snart må få hennes man botad –” 
<sec/>
Ja, vet du, sade Göran, hon är sannerligen rätt vacker, din patronessa. Vore jag i din ställning, så blef jag kär i henne. Hennes man kunde rätt dö. 
<sec/>
”Men efter jag är i min egen ställning, så aktar jag mig för dumheter,” svarade Alexander. 
<sec/>
Nå tack för det. Och det kan jag lita på? Jag vet en, som skall hålla mig räkning för, när jag kan berätta henne detta, slöt Göran. 
<sec/>
”Berätta du alls ingenting, min bror; det är icke värdt, att tala så mycket om sin nästa. Men,” fortfor Alexander, ”straxt efter doktorn skall jag äfven i qväll genast gå och söka upp min kaptens affärsman här i Jönköping; ty penningar – penningar – penningar – bror!” 
<sec/>
Ja, de utgöra de tre stora nödvändigheterna här i lifvet, medgaf Göran med en suck. Men tänker du genast söka den karlen? fortfor han. Det är väl icke så brottom? Är det icke bättre, att vi använda denna afton på en visit hos mitt lilla, glada Hofrättsråd, som jag nämt för dig? Penningar hinner du alltid få i morgon. 
<sec/>
”Kan så vara; men affärsmän bruka behöfva tid på sig för att anskaffa medel, och jag går så gerna straxt, så är det säkrare för min kapten.” 
<sec/>
Nu var Alexander i ordning, städad, borstad och förträfflig. ”Adjö, Göran!” sade han i dörren, ”gå till dina bekantskaper nu, så råkas vi i afton vid återkomsten. Men dröj icke alltför länge på qvällen! ty jag vill hålla krigskonselj med dig, rörande operationsplanen på landskansliet i morgon, rörande lysningen efter Nickolson. Jag vet knappt, om detta är värdt att sätta i verket, då jag nu, genom att lägga händerna på Zeyton, torde kunna vinna Nickolson ännu lättare?” 
<sec/>
Har han icke just i dag blifvit bortryckt ur sjelfva Zeytons armar? vidtog Göran. 
<sec/>
”Jaja, vi få väl se,” svarade Medenberg. ”Adjö, så länge.” 
<sec/>
Han aflägsnade sig och följde sina brefs adresser. Göran gick i skjortärmarne och sjöng för sig sjelf en stund på kammargolfvet; han tänkte mest på ingenting. Han hade ett godt förråd af visor, men tog ingen vers ända till slutet. ”Du, min lilla egen, snälla syster Maria!” utbrast han halfhögt, då han ur nattsäcken upptog en frisk nattkappa, besåg huru väl den var struken och veckad, och satte den på sig framför spegeln. ”Hvilken odödlig skada, att du är min syster! jag kan icke få fria till dig. Bättre hustru kunde jag aldrig erhålla; fast det är kanske sant, att Maria kunde bekomma en bättre man. Men – och se den här kragen då? fins någonting på jorden bättre stärkt, mera glanskt? Jag skall, så sant jag lefver, köpa hem en stadspresent åt Maria; fast pappas son gunås inga pengar har. Men lika mycket, säger jag: jag fruktar, att Maria tänker för mycket på mussjö Medenberg. Alexander är en stolt, en galant, en superb karl: en hedersvän, en verklig pojke: och dessutom nu i en stadig ålder. Jag håller af honom som min andra själ; men mamma är litet enfaldig i den här saken, det är beständigt hennes dumma fel. Gumman tror, att – – men hon bedrar sig, såsom gummor alltid göra. Alexander är icke alls en tillbedjare, icke det bittersta fruntimmerspilt; men just derföre står han genast väl hos alla fruntimmer, ty han vinner hos dem ett så besatt förtroende; han fjäskar icke för dem, och de hålla af honom allesammans, innan de veta ordet af. Det är alldeles som med mig: jag pjåskar också aldrig. Ack hvilka utförskummade tokar de kurtisörerne äro, som icke begripa, att på deras sätt vinner man intet det minsta. Men för att återkomma till Alexander – jag är öfvertygad om, att så hygglig Medenberg visar sig emot syster Maria, är det ingenting vidare än hans vanliga fason emot alla menniskor; och det skulle göra mig högeligen ondt, riktigt ondt, ifall min stackars syster – – –  trarerittan, rattan, rare-rare rà, trarerà rà rà, trarerà – – Hvar har man nu sin hatt? sin vackra hatt? Åjo, han är sig lik, gunstig herrn; behöfver borstas; behöfde egentligen köpas ny. Gusinna dig, min hatt lilla, hvad du är lik din herre: han behöfver också renoveras ifrån topp till tå, vet du. Men med pappas son förhåller det sig i år precist som i fjol. Nu syrtuten! hvar är du, min vän? Godt, jag ser dig, min redliga vän! trogen som guld har du hållit dig vid mina sidor i fyra och ett halft år. Det är allt mycket! Se så, nu är man komplett: nu skall man ut och göra visiter i Jönköping hos söta fars och mors vänner; det skall smaka. Farväl, söta spegel! åja, nog har vackrare folk sett sig i dig, än Göran; men det skall jag säga dig, att fulare figurer har du också haft att göra med. Jag är icke så missnöjd med den kropp naturen försträckt mig, som med de klädespersedlar menskligheten gifvit mig. Men jag skall promt besluta mig till något snart, det har jag satt mig i sinnet: på det här sättet blir jag olycklig, det ser jag: för hvar termin, som Gud ger, blir jag lärdare, men trasigare: i höst far jag alldeles icke upp. Nej! Om icke annat, skaffar jag mig en kondition i någon socken och blir kär i en församlings prostdotter; men då måste det presthuset vara rikare, än ett visst. Tag ditt beslut fermt, Göran! gif studenten hin, och blif knekt! gör det modigt!” 
<sec/>
Under hela denna monolog hade den stackars ynglingen långsamligen klädt sig; ty ”alltid hinner jag fram till söta fars och mors vänner,” tänkte han, och brådskade sig icke. 
<sec/>
Vi ämna icke följa honom på vägen; vi äro fullkomligt öfvertygade, att han har roligt hela aftonen. En annan god vän, Jeppe Jonsson, på hvilken vi ingen blick kastat, allt sedan vi anländt till residenset, trampa vi icke heller i fotspåren; vi förmoda, att han gick till Svenska Maden, till Borstbindargården, till sin hederliga, goda moster. 
<sec/>
Vi låta således tiden förlöpa oss alldeles ovetande, ända tills så dags på aftonen, att Alexander Medenberg kom hem till sitt logis, och af den vackra Mathilda Petterson, gästgifvargårdens servante, lystes upp till sitt rum. Han steg in och fann, att Göran icke hemkommit ännu. Han tog af sig öfverrocken, gick fram till bordet för att sätta sig, och började ganska grundligt öfverlägga om allt det myckna han hade att ordna och uträtta. Myrorna i hans hufvud voro hvarken få eller små. 
<sec/>
”Hvad? Hvad är detta?” utropade han, då han oförmodadt såg en svart läderplånbok på bordet framför sig. Han igenkände den hvarken för sin eller Görans. Den låg öppen, och han kunde icke hindra sina ögon ifrån att falla på några papper deruti, helst han icke på bättre sätt kunde erfara hvem den tillhörde. 
<sec/>
En viss känsla återhöll honom ifrån att läsa andras dokumenter. Men det var för sent: han hade i ögonblicket redan öfverfarit åtta rader på en breflapp; och mera behöfdes icke, för att få honom att springa upp ifrån bordet och med de häftigaste åtbörder gå kring golfvet. 
<sec/>
Han kunde knappt tro sina ögon. Alldeles rätt gjordt eller icke, men han måste ännu en gång bese utanskriften på brefvet. ”Store Gud! ja, det är riktigt till Nickolson!” sade han. ”Det är undertecknadt J.N. Z–n, som ej annat kan vara än John Nichols Zeyton, en namnteckning och en stil, som jag ifrån Aronforska räkenskaperna ganska väl igenkänner! Och hvad säger han icke i dessa få rader: ”min kära du, det är bra, att allt gått som det skolat; jag har med (ett oläsligt namn) inhändigat de 2510 Rdr bco (precist den från Aronfors försvunna summan!), och härmed betygar jag penningarnes rätta aflemnande, såsom budet bedt mig. Jag skulle väl helst sett, att du kommit sjelf; men jag gillar din skyndsamhet, att genast i stället begifva dig till Vernamo och der uträtta det andra. Jag skall snart hemta dig, sedan allt äfven der gått bra.” 
<sec/>
Ha – – min grefve Zeyton! så är du då afslöjad? Misstanken på dig var grundad! Hvad det der andra beträffar som skulle uträttas vid Vernamo, så tör väl tiden äfven upplysa dess beskaffenhet. Men – men – huru i alla verldars namn har denna plånbok kommit hit på mitt bord? 
<sec/>
Han gick ut och ropade med hög röst: ”Mathilda! Mathilda!” 
<sec/>
Hon anlände vindsnabb öfver gården. Hon skyndade uppför trapporna till den oroliga resanden, och fick af honom den bistra frågan: ”har du släppt in någon i rummen, medan vi varit ute?” 
<sec/>
Ingen annan har varit derinne, än herrarnes dräng: jag vet icke om han skall kallas betjent – tillade hon med en satirisk åtbörd. 
<sec/>
”Aha, Jeppe? Bästa Thilda, ursäkta, att jag ropade litet mycket; men bed den beskedliga gossen genast komma upp till mig.” 
<sec/>
Mathilda aflägsnade sig vig, täck och skyndsam. Efter en stund varsnades Jeppe Jonsson, kommande ifrån det nedre af gården. ”Skynda dig då!” ropade Alexander till honom genom fönstret. 
<sec/>
Haj! han står på lur i rutan! sade Jeppe till sig sjelf och for af som en pil uppför trapporna, kom in i Medenbergs rum, och förklarade sig vara till all möjlig tjenst. 
<sec/>
Alexander log åt hans löjliga figur. ”Jag, som trodde, att du tillbringat qvällen hos din moster?” började han, ”och i stället –” 
<sec/>
Jag har varit hos gumman, herre, och jag kan helsa. 
<sec/>
”Tack skall du ha. Och Svenska Maden står på sitt gamla ställe?” 
<sec/>
Ja vars! Men, inföll Jeppe hastigt, jag har också varit inne här hos herra’ och lemnat ifrån mig en planebok på bordet. Ty den hörde mig icke till, och jag skulle gifva honom åt herrn. – Han skrapade foten emot golfvet, likt en artig bugning. 
<sec/>
”Hvar har du fått denna plånbok, Jeppe?” 
<sec/>
Den bekom jag på landsvägen i går efter slagsmålet, herre. Den låg vid ena diksrenen, der herr Nickolson som bäst arbetade i gruset, då han var på rygg. Och boka hade la trillat ur hans lumma, kan jag tro. 
<sec/>
”Men hvarföre tillställde du mig den icke i går, så att jag genast kunnat återlemna den till grefve Zeyton, innan han reste ifrån oss?” 
<sec/>
Å nej då; så dum behöfde jag icke vara. 
<sec/>
”Så dum? så redlig, menar du?” 
<sec/>
Redlig är jag nog, herre; det har la ingen fara. Jag har ingen tolfskilling tagit ur boken. Och för resten kan ju herrn ge’na igen åt grefven om han söker honom i morgon? Det är väl tids nog, tror jag? tillade Jeppe med ett slugt ögonkast. 
<sec/>
”Kan du läsa skrifvet, Jeppe?” 
<sec/>
Ja, si då skall det vara mycket väl skrifvet! skrifvet som prent, herre! mycket bättre skrifvet, än något i den der boken. För resten kan herrn göra alldeles som han vill: jag bryr mig icke derom. Han skrapade åter litet med foten. Men, fortfor han efter ett uppehåll, om jag varit så stollig och gifvit herrn planeboka i går straxt på vägen, så är jag rädd, att herrn – förlåte mig bara nu – 
<sec/>
”Tala ut!” 
<sec/>
Jag tror, som jag säger, att herrn då skulle hafva gifvit ifrån sig hittegodset genast åt grefven; och det hade varit dumt; det ville jag icke. Jag tänkte nej! och stoppade boken på mig bakom vagnen. Man skall icke fjäska med sina vänner, herre; det måtte väl stå någonting om Nickolsons hyss och praxiser i hans bok, som är godt att betrakta. Hade jag kunnat läsa sjelfver, så skulle jag hafva sett efter; men nu lemnade jag alltihop åt herrn, si, han, som kan litet mera än jag. 
<sec/>
”Se här, kära Jeppe,” sade Medenberg, ”har du drickspenningar. Du är en rätt klok gosse, och skall få beröm för det. Men såsom du troligen icke här träffar grefven sjelf, gifver jag i hans ställe dig nu din förtjenta hittarlön, och skall i ditt ställe lemna honom det upphittade.” 
<sec/>
Jag tackar! och för resten gör herrn huru han vill och behagar med ”det upphittade,” slöt Jeppe, öppnade dörren, bugade sig mycket höfligt, ehuru med ryggen emot Medenberg, log och gick ut. 
<sec/>
När Medenberg ånyo satt för sig sjelf, lade han tillsammans fyndet, utan att se på något vidare deruti. ”Men denna vigtiga biljett behåller jag,” sade han; ”grefven må tycka väl eller illa derom. Då han behagat lägga sig till så mycket ifrån Aronfors, får han icke missnöjas, att vi lägga oss till ett fjerdedels ark papper ifrån honom.” Han gjorde en afskrift af Zeytons bref till Nickolson, ehuru han derjemte äfven behöll originalet. 
<chapter/>

<chaptername>TOLFTE KAPITLET.</chaptername>

<chaptername>Görans stora Beslut.</chaptername>
är min regel; och hon är tio nu. 
<sec/>
Efter en liten stund kom Göran hem, upprymd och ovanligt fryntlig. ”Ack, hvad det är för ett förträffligt folk här i Jönköping!” sade han. ”Kan du tro, Alexander, att jag har haft roligt hela aftonen? Jag har varit på tre visiter, hos en rik hofrättskarl, en rik handlande och en rik garfvare tätt utmed Jakupas: öfverallt var man hygglig och förekommande! öfverallt var jag välkommen! Är icke det märkvärdigt? Jag som likväl, om jag skall vara uppriktig, icke behagar mig sjelf, utan anser mig behöfva omskapas nästan hel och hållen, åtminstone omklädas. 
<sec/>
Hur så, Göran? jag tycker, som Jönköpingsboerna, att du är ganska galant. 
<sec/>
”Jag? det kan jag aldrig förmoda. I dina ögon är jag på sin höjd passabel derföre, att jag är min systers bror. Det är det enda.” 
<sec/>
Det säger jag icke, svarade Alexander och såg åt sidan med en rodnad, som hastigt kom, men lika snart åter lemnade rum åt det vanliga lugnet. Man skall aldrig blanda syskon ihop, sade han. 
<sec/>
”Nå,” fortfor Göran, ”hvad kan du då se för ståtligt på mig, en fattig student, som vet tio gånger mer än han behöfver, men eger tjugu gånger mindre än han tarfvar. Dock, lika mycket! Aldrig hysa sorg klockan tio på aftonen, det är min regel; och hon är tio nu. Vet du hvad jag gjort, Alexander?” 
<sec/>
Ingenting, som jag hoppas. 
<sec/>
”Jag har tagit ett groft, ett stort beslut!” 
<sec/>
Akta dig för stora beslut, Göran: det är bättre, att du tar lagoma, och framför allt goda. 
<sec/>
”Du börjar verkligen tala såsom om du redan vore min kära svåger. Det är sant, att du är ett par fattiga år äldre än jag, men – – du skall få höra! jag ämnar blifva officer!” 
<sec/>
Din farfar vinner allt mera insteg i din själ, Göran, och din stackars pappa mister gehöret alldeles. 
<sec/>
”Hvad skadar det? Jag har ibland annat i afton äfven varit hos konrektor Filén, som är chef för militärskolan här i Jönköping –” 
<sec/>
Men, kära barn, du är alldeles för gammal att gå igenom en inrättning. 
<sec/>
”Tro också icke, att jag ämnar taga någon förberedande kurs. Långt, långt derifrån! Är icke jag student? Jag behöfver således icke förberedas eller bli en kursare först. Ånej; men jag gjorde mig hos Filén underrättad om fordringarne för en officer nu för tiden, och jag hörde med nöje, att de äro stora. Man har alltså i våra dagar heder af att ingå i detta stånd, äfven som lärd; och det var det jag ville. Sedermera har jag uttänkt en särskild orsak, hvarföre jag just vid denna tidepunkt bör taga mitt afgörande steg.” 
<sec/>
Och den är? 
<sec/>
”Hör mig med eftertanke, Medenberg. Jag ärnar anmäla mig hos landshöfdingen och utbedja mig att få fördrifva alla tjufvar och röfvare ur länet.” 
<sec/>
Det förtroendet hoppas jag visserligen han lemnar dig. 
<sec/>
”Ja, man måste passa på med sådant medan några skälmar finnas, såsom nu. Jag har betänkt saken under hela vår resa; tillfället får ej släppas ur händerna, Alexander. Dylikt yppar sig kanske aldrig mer i min lefnad; ty Småland har intet synnerligt öfverflöd på rackare, skall jag säga dig. Jag uppvaktar civil- och militär-auktoriteterna, och jag anhåller om ett litet kommando. Ty i alla fall skall man väl några utvägar träffa, för att rensa landet ifrån de närvarande ogerningsmännen. Kan man icke då så gerna använda mig, som någon annan? åtminstone sätta mig i spetsen för en skara volontörer? Jag känner alla skogar, sjöar, trakter och moraser på mina fem fingrar. Jag tar tjufvar, det ena bandet efter det andra, och jag skickar in till landskansliet den ena foran på den andra.” 
<sec/>
Du målar i sanning sanguiniskt. 
<sec/>
”Men tror du icke, att detta skall väcka uppseende? Några af de förnämste röfrarne skjuter jag ihjäl i ordentlig batalj. Tror du icke, att jag sedan skall kunna erhålla en någorlunda militärgrad, utan alltför stora omsvep?” 
<sec/>
Det vet jag icke. Vill du bli anställd på något regimente, så får du säkert icke gå förbi någon. 
<sec/>
”Gå förbi? Om jag kommer med sådana meriter?” 
<sec/>
Meriter? Att rensa landet ifrån tjufvar och röfvare har jag aldrig hört nämnas såsom meriter i militärväg. Det kan väl kallas krigsbedrifter, men af föga strategiskt värde; för öfrigt ske de i fria luften, som är helt annat än i en kammare, på ett ark papper, på en karta och på ett bord. Ehuru jag således väl icke kan gifva dig förhoppning, att dessa bedrifter skulle skänka dig befordran i en tjensteväg, som icke är gjord för tjufvars och röfvares utrotande; så är jag likväl långt ifrån att afråda dig från förslaget. Du är en hurtig karl, Göran; du skulle säkert göra menniskorna en välgerning och frälsa landsbygden ifrån den grufligaste olycka. Jag är endast emot, att du söker blifva officer: begär i stället en länsmanssyssla såsom belöning. Denna bana, men icke militären, är till för bofvars uppsökande. Ju oftare, ju närmare, ju djupare och fullkomligare du kan intränga ibland skälmar, ju mera heder har du, ju mera gagn gör du, i länsstaten; men så är det alls icke med en officer. Tänk på detta, Göran! tänk allvarsamt derpå. Du skall veta, min vän, man lefver här i verlden alldeles icke olycklig som länsman. 
<sec/>
”Alexander!” 
<sec/>
Ja, hvad då? tag endast ditt förnuft till fånga. En länsman har ofta rätt goda inkomster, och jag ser icke skälet för dig att förakta sådana. 
<sec/>
”Ånej kors.” 
<sec/>
Om en länsman bara blir allmänt älskad, så är han omtyckt öfverallt. Hvad behöfver du mera, Göran? Slå uniformen ur hågen, min bror. Kläderna skänka hvarken ära, nöje eller utsigter. 
<sec/>
”Deruti har du orätt, Medenberg. Som man är hädd, så blir man klädd – hm, det vill säga, tvertom.” 
<sec/>
Nå, men kan då en länsman icke gå ganska väl klädd? Jag har på 62 graders 39 minuters nordlig latitud observerat en länsman i Helsingland, som gick i byxor af tretton riksdalers kläde. 
<sec/>
”Må så vara.” 
<sec/>
Tänk härpå. Du kan på detta sätt lemna läsvägen, sätta bo, gifta dig, jaga tjufvar, blifva en uddhvass karl som din farfar, och hålla hela orten i respekt i all din lifstid. Går du i grund med dig sjelf, Göran, så skall du upptäcka, att hvad din håg så innerligt står efter i militäryrket, är endast det militäriska. Och detta finnes visst hos truppen, det är sant: men du skulle då besluta dig till att bli nummerkarl, i fullkomlig likhet med din farfar. Vill du det? Det tror jag som knappast. Du önskar att vara herre, bekänn det! och ändock så mycket som möjligt likna din tappra farfar. Är det icke så? Blif derföre länsman. 
<sec/>
”Jag vet verkligen ett ledigt länsmansboställe,” anmärkte Göran. 
<sec/>
Ja, ser du. Uppvakta i morgon landshöfdingen, såsom du sjelf sagt; bed om att få vara med vid de skall eller i det uppbåd, som måste ske för tjufbandens bekämpande. Vi få då samma bana; ty jag torde säkert också bekomma ett och annat äfventyr för Nickolsons räkning. Jag blir väl i alla fall aldrig vidare än informator, såsom förr; men du skall utmärka dig och stiga till en betydande man. 
<sec/>
Göran teg. Hans inbillning började måla för honom en framtid af nytt och färgrikt slag. Begge herrarne klädde af sig och lade sig. Alexander brydde sig icke om, att för Göran omtala fyndet af Nickolsons plånbok: han ville behålla denna hemlighet alldeles för sig. Deremot förtrodde han honom den stora ledsamheten, som händt, att kapten von Mekeroths affärsman i Jönköping, hvilken han sökt för att åt sin patron bekomma penningar, för några dagar sedan lagt in; så att hans kapten derifrån intet mynt kunde bekomma, utan säkert skulle försättas i icke så litet bekymmer. Caspersson hade han deremot funnit i det bästa tillstånd, och förmått honom att resa ut till Aronfors. ”Nu kommer det an på hvad jag i morgon bittida kan uträtta med Zeyton. God natt, Göran! Sof godt och dröm om en Expeditionsbefallningsman med ditt eget ansigte. Dröm medsamma om hans lilla, täcka fru.” 
<sec/>
Han släckte ljuset. 
<chapter/>

<chaptername>TRETTONDE KAPITLET.</chaptername>
ån efter vatten. ifrån sanningen och naturen! 
<sec/>
Morgonen kom öfver Jönköping med sin vanliga skönhet. De begge unga vännerna stego upp. 
<sec/>
”Nåväl, min kära Alexander,” sade Göran, munter och nyrakad, ”hvart gäller nu din första vandring ut i staden?” 
<sec/>
Det sade jag dig i går, Göran: först af allt uppsöker jag Zeyton. Jag måste träffa den mannen, kosta hvad det vill. 
<sec/>
”Det gillar jag. Hvarest i Jönköping logerar då denna stora och mäktiga herre?” 
<sec/>
Han bor – låt se, han sade mig i går på landsvägen sin adress. Hm, fortfor Alexander, huru var namnet? skall jag icke minnas huset, eller rättare husegaren, der Zeyton bor – låt mig se, då – vänta – 
<sec/>
”Icke måtte det vara på gästgifvargården, ty den kan du icke gerna hafva förgätit?” 
<sec/>
Åh nej då. Men det var besynnerligt! Han sade mig namnet ganska tydligt, och får jag blott höra en halfdragen anda deraf om igen, så känner jag genast till det. Du måste hjelpa mig, Göran. 
<sec/>
”Märkvärdiga magister! aldrig förr har jag funnit dig vara minneslös, Alexander. Kom och följ mig! jag känner hufvudstaden i Jönköpings län, såsom jag känner gångarne i min faders trädgård. Du skall minsann under mina ögon blifva bekant med den punkt i norra Småland, som södra Vetterns våg oupphörligen kysser: kysser och gråter, ja ofta gråter så det öfversvämmar. Jönköping består af Vestra Qvarteret, Torgqvarteret, Kyrkoqvarteret och Östra Qvarteret. Hvardera af dem besitter sina tre hela husrader, Storsjöraden vid Vetterstranden, Lillsjöraden vid stranden af Munksjön eller Lillsjön, och Mellanraden, belägen midt emellan. Och ändock eger staden mycket mera, såsom de begge Maderna, Förstaden, Östre Körgård, Liljeholmen, Rosenlund, Öster Brunn–” 
<sec/>
Nej, nej, Göran! börja icke på detta sätt. Hvad tjenar det mig att inne i kammaren stå och höra på en geografi öfver qvarteren? Deraf blir jag icke klokare. Men om du vill, så låt oss gå ut på gatorna. Säg mig då namnen på de notablaste husens egare, så skall jag snart hitta rätt på Zeyton. 
<sec/>
”Godt, kom! Du skall få se, att jag vet någonting här. Jag har studerat det praktiska lifvet.” 
<sec/>
De två vännerna följdes åt ut, och gingo Smedjegatan fram åt Brädtorget. Medenberg förklarade, att första stafvelsen af det bortglömda namnet som oftast sväfvade för hans inbillning, men att han icke var menniska att få fram det. 
<sec/>
”Det gör ingenting,” svarade Göran, ”vi skola snart bringa den genstörtiga i dagen. Jag ber dig nu endast betrakta den vackra bron, som du ser framför dig här vesterut, min bror. Detta är en den skönaste jernbro, löpande öfver vårt vackra vattudrag emellan Lillsjön och hamnen vid Vettern. Betrakta allenast huru hamnen ligger inbyggd emellan sina begge kajer, hvilkas uddar krönas, den ena af en flaggstång, den andra af ett fyrtorn. Ser du dem?” 
<sec/>
Ganska väl. Zeyton bor icke i fyrtornet. 
<sec/>
”Nånå; men lyssna nu väl på hvad jag säger, om du igenkänner något för att vara grefvens hemvist. Det här första huset i Storsjöraden, alldeles vid bron, är Rydinska huset.” 
<sec/>
Nej; duger icke. Zeyton bodde icke i något Rydinskt hus. Ryd – Ryd – nej! så lät icke första stafvelsen. Men, invände Medenberg vid det Göran steg upp på trottoiren för att gå vidare inåt staden, det förekommer mig som om du började ditt värf en smula rasande: vi ha ju hus äfven åt det här hållet, hvarifrån vi åkte in till staden? Se der borta varsnar jag ju redan ett, som kan anstå min grefve! 
<sec/>
”Åh ja, det är magasinsförvaltarens; men han hyser ingen Zeyton, det kan jag slå mig i backen på, och för resten finnes der ute på Stallgården intet hus, der grefvar rimligtvis kunna sökas, om icke inom det der långa hvalfvet.” 
<sec/>
Och husvärden der? låt höra! 
<sec/>
”Är konungens befallningshafvande. Det är minsann på länshäktet jag önskar du hade att träffa din högvälborne.” 
<sec/>
Jag skulle ej heller ha något deremot; men nu vidare på vår upptäcktsresa österut! 
<sec/>
”Det andra huset här på Storsjöraden tillhör Åkerhjelm. Egaren är icke allenast friherre, utan äfven bryggare, hvilket jag tycker mycket om honom för.” 
<sec/>
Se! ser du Göran? afbröt Alexander och drog sin vän närmare det hus, hvarom den förre som bäst talade. 
<sec/>
”Hvad betraktar du så uppe i fönstret? upptäcker du något af Zeyton?” frågade Göran. 
<sec/>
Nej visst, visst icke. Det är säkert sjelfva den fullkomliga motsattsen af allt Zeytoniskt – 
<sec/>
”Aha nu märker jag!” inföll Göran; ”du har rätt, Alexander. Du ser på någonting, som förtjenar att beskådas. Men, jag råder dig som en vän, låt icke dina ögon för länge sänka sig i denna himmel. Mins du ett ord, som jag yttrade till dig i går, medan vi åkte? Kommer du ihåg när jag talade om Tegnér, och sade huru ondt det gjorde mig om den mannen?” 
<sec/>
Det mins jag, svarade Alexander och vände sig hastigt till sin vän. Får jag då här upplösning på denna gåta? – Han skyndade sig att ånyo kasta ögonen upp till fönstret i Åkerhjelmska huset, nära sjelfva hörnet, med utsigt öfver Jernbron och Förstaden. Ett fruntimmer i skruden af ett rikt, svart, böljande hår satt der; hon syntes försänkt i en skön begrundning öfver något, som hon läste; emellanåt kastade hon sina blickar framåt ur ögon, som stilla flammade, eller som djupt och eldigt blixtrade, allt efter ämnet i hennes tankar. 
<sec/>
”Nu är det nog! alldeles nog! det går icke an att stå och titta så der!” sade Göran och drog sin reskamrat med våld ifrån den anblick, som fängslade honom. ”Hör! hör, säger jag! hör mig, Alexander! vi skola gå vidare och vika åt öster: detta tredje huset är Råhlins. Bodde Zeyton hos någon sådan?” 
<sec/>
Rå – Råhl – å nej, så lät det icke. 
<sec/>
”Bara du riktigt vet, om du svarar rätt nu, tankspridda Medenberg? Det var en olycka, att vi skulle börja våra undersökningar vid Åkerhjelmska huset.” 
<sec/>
Var oförfärad, kära Göran; vi repa oss snart och inkomma i den verkliga verlden igen, om vi blott raskt fortfara här på den långa passagen, vi hafva för oss österut, och som säkert måste vara Jönköpings stora gata. Gissar jag orätt? 
<sec/>
”Nej, tvertom det är just Storgatan.” 
<sec/>
Nå så redogör då för alla de här husen, får jag höra! 
<sec/>
Göran pekade och sade: ”Bagar Vinblads, Ullströms, handelsman Bergströms, assessor Filéns, färgar ...” 
<sec/>
Nå; men här till höger då? Börja med det der främsta huset, som axlar sig såsom om det hade en tyngd att bära på? 
<sec/>
”Mamsell Rosinii. Så Bröskens, Öbergs, Blankens; – detta är Mellanraden, förstår du.” 
<sec/>
Alexander runkade på hufvudet vid alla dessa och följande namn, som Göran under promenaden gatan framåt uppräknade, tills denne pekade på ett litet gult hus och nämde: ”skomakar Nybergs...” 
<sec/>
Nybergs! få se, det låter bra nära Zeytons adress? Ny – Nyb – Nybergs – Nej! låt gå, det är icke ändå den rätta. 
<sec/>
”Nå, det tror jag ock; ty der bor kapten Adlerbjelke och der tyckes just icke kunna vara rum för någon vidare ture.” 
<sec/>
Aha, kapten Adlerbjelke! min första Jönköpingsbekantskap, uppgjord redan på Kommendörkapten, innan jag ännu ens stigit iland. 
<sec/>
Kaptenen blef ock verkligen synlig i fönstret. Ömsesidiga helsningar. 
<sec/>
”Vidare ser du ....” 
<sec/>
Men det skulle trötta läsaren, om vi i svart på hvitt lade alla de namn, som Göran nu uppgaf. Han fick med sin vän vandra igenom hela Jönköping, ty denne igenkände aldrig något ställe för Zeytons: han började nästan ana, att grefven velat bedraga honom med en utopisk adress. Den påbörjade eftersökningen fans emellertid intet skäl att afbryta; vädret var det täckaste; morgonluften inbjöd till en promenad, och ett bättre tillfälle att orientera sig i Jönköping kom väl aldrig i verlden. Det torde kanske anses såsom ett alltför tarfligt nöje, att gå och uppsöka en persons vistelse; emellertid vilja vi egna några ord deråt, emedan det skildrar dessa goda ynglingar, som från barndomen varit vane vid litet och haft roligt ändock. 
<sec/>
Det är tydligt, att uti en stor stad, som Jönköping, bebodd af ett förträffligt och aktningsvärdt folk, alltid några originaler skola gifvas, hvilka till och med den mest enthusiastiske vän af staden, såsom Göran Edeling, kan omtala, utan att derföre det ringaste brista i kärlek och vördnad för det hela. I den infödde smålänningens natur ligger ett anlag för sjelfsatir, hvilken gör, att han med en skärpa, som stundom visar sig skoningslös nog, behandlar sina käraste vänner, saker och ämnen, utan att älska och värdera dem mindre för det. Så var också händelsen med Göran. Ehuru Småland, och i Småland synnerligen Jönköping, stod så högt för hans hjerta, kunde han omöjligen gå förbi någon port, utan att förtro Alexander allt muntert han dervid påminde sig. 
<sec/>
Så vandrade man ytterligare. Snart kom man ifrån satirens små föremål till de allvarsamma, stora och höga. Man besåg med vördnad och bäfvan den gråa, vackra Göta Hofrätt vid Gamla Torget, hvilken på sätt och vis kan sägas hafva Rådhuset på sin venstra hand och Theatern på sin högra. I fonden, till venster, glädjer sig Hofrätten åt Frimurarhuset. Men såsom man lätt begrep, att ingen Zeyton kunde bo i publika byggnader, gick man härifrån, steg öfver Torgbron, kom in på Tyska Madens område, och strök förbi både Telanders, Stridbeckens och Bjusälls (Bursells). 
<sec/>
”Zeytons logis förekommer mig verkligen mystiskt,” anmärkte Alexander; ”men jag har satt mig i sinnet, att taga rätt på honom. Efter vi en gång stigit öfver kanalen och gjort en tysk Mad den äran, så låt oss äfven besöka den svenska, såvida den icke är för aflägsen.” 
<sec/>
Visst icke, svarade Göran. Vi behöfva blott gå öfver Nya Torget, så befinna vi oss straxt på den Svenska Maden, omgifven af så många trädgårdar och vatten. Der borta mot söder har du promt Fortunagatan; men dit är icke värdt att gå eller hoppas på lycka i vårt närvarande ärende. Låt oss i stället träda norrut igen. Ja, det här hörnet rår snickar Vernblad om, det är Flickskolans lokal; tror du, att grefven kan bo ihop med dylikt? – Nej. – Nå, här är ”Starkesas,” såsom vi gode smålänningar uttala namnet; der fins han visst icke. Här, vidare, står Vexelundervisningshuset: sådant älskar icke din grefve. Här, längre bort, har du Borstbindargården: skola vi stiga in och göra visit hos vår Jeppes moster, Anna Nilsson? Se, hvilket täckt flickhufvud med hög panna och den nättaste, korallröda mun der tittar genom fönsterrutan? Nå, det hör icke hit. Jag går i god för, att ingen Zeyton bor under samma tak med Jeppe Jonssons moster, ty hon är säkert en ganska ärlig gumma. Nå, här bredvid hafva vi slutligen Hellbergskans gård; lät ljudet af hans vistelseort på det sättet? – Nej. 
<sec/>
Ingen bättre lycka gjorde våra hjeltar, när de sist begåfvo sig till stadens skönaste och största afdelning, på ömse sidor om Storgatan ifrån Kyrkan till Östertull. Ingenstädes kunde Medenberg igenkänna det läte, han sökte få höra. De unga vännerna hänfördes af sitt nit ända fram till Båtmansbacken; men här sågos blott svaga kojor och ingenting grefligt. Hos Scharmans, midt emot? Nej. På Adresskontoret, några hus härifrån? låt oss försöka! Man steg in, frågade, men fick allenast hufvudrunkningar till tyst och ominöst svar vid anförandet af Zeytons namn. ”Nå,” sade Göran, ”då vi nu en gång i alla fall befinna oss så nära den herrliga tull, som bär till Råby och Stockholm, så låtom oss slå ett slag utanföre i den behagliga omgifningen. Skola vi gå till Sparrens i alléen? till Plantaget? kanske ända till Liljeholmen och Stedtens? Du ser alltför dyster ut, Medenberg! vill du, så skola vi gå på vägen till Östra Kapellet, till Öster Brunn eller, om du tycker, ända till Jära, hvars luftiga höjder skola bestå oss några friska andedrag ur molnen.” 
<sec/>
Jag tillstår, att mitt hjerta klappar och mitt förnuft står stilla, svarade Alexander. Den bofven har uppenbart bedragit mig. Jag ville gifva ut, jag vet icke hvad, för att träffa honom, och det i dag; ty jag skall tvinga honom att gifva mig penningar, som min kapten så väl behöfver. Nej, Göran, det är icke värdt att vi begifva oss utom staden, ehuru hyggligt der ser ut i alléen. Men vi försinka tiden; vi skola roa oss med denna promenad en annan gång. 
<sec/>
”Om jag vore som du, Medenberg, gaf jag hela Zeyton på båten under en halftimmes tid; gick och åt frukost, hvilket brukas så här dags, och bjöd en vän med mig, ifall jag hade någon. Ty oss återstår nu ingen enda fläck i Jönköping, som jag icke uppgifvit för dig; och troligen logerar Zeyton i en namnlös vedkällare eller i ett anonymt vindskontor.” 
<sec/>
Frukost, Göran? Din vink är oratorisk; låtom oss icke emotstå den. Visa mig blott lokalen för goda förlorade ägg med biffstek, fransk senap och soya. 
<sec/>
”Det skall gå lätt. Hösten uppmanar äfven till ett glas porter –” 
<sec/>
Till två, Göran! låt mig en gång få bjuda dig. 
<sec/>
”Tack! min fars son säger aldrig nej onödigtvis. Adjö då, vackra Östertull! Vi skola gå utom dig en annan gång. Blifva vi vid humör, så skola vi besöka sjelfva Arbetshuset och fru Sjöbergs. Men nu till censuren af stadens spisqvarter. Skralt är här gunås med värdshusmaten i sjelfvaste hufvudstaden för alla slags viktualier. Jag tror vi göra bäst om vi taga vår biff på Gästgifvargården. Jag kan då i förbigående uträtta farsgubbens uppdrag att bortsluta några tunnor korn till Lindqvistens.” 
<sec/>
Lindqvistens! Hvad hör jag! utbrast Alexander, afbrytande, der har jag ju mitt ljud! kors i alla tider! 
<sec/>
”Verkligen? Det var väl också kurjöst, att, sedan vi genomforskat allt och voro på vägen att uppgifva hela vårt hopp, så – – men är du viss på, att han yttrade ”Lindqvistens?” Det förekommer mig otroligt. För en stund sedan fastnade du på Nybergs namn?” 
<sec/>
Ja, jag medger, att mitt hörselminne i dag är besynnerligt. 
<sec/>
”Det kommer deraf, att du ännu ingen den ringaste frukost smakat.” 
<sec/>
Vi skola snart taga en sådan under pröfning; men emellertid, Göran, är det ingenting förloradt uti att höra sig om hos Lindqvistens, efter du i alla fall har annat att der uträtta. 
<sec/>
”Må gjordt, bror! Att ingen Zeyton vistas der, vill jag nästan svärja på vid mina tillkommande mustacher. Men låtom oss gå och fråga, som sagdt: sådant skadar aldrig. Välklädda personer hitta alltid på att få ett höfligt svar.” 
<sec/>
Deras återväg låg nu öfver Storgatan, snedt öfver Torget och så in åt Smedjegatan. Snart stodo de utanför ett grönt hus. De stego in i boden, hvarifrån de infördes på kontoret. Göran fick leverera korn, så mycket han åstundade, till 8 Rdr tunnan, men förglömde i sin lycka, i sin mäklareförtjusning, Alexanders ärende; hvarföre denne var nödsakad att sjelf fråga, om grefve Zeyton från Karmansbol bodde här. 
<sec/>
Nej, min herre! 
<sec/>
”Jag har fått adress på Lindqvistens.” 
<sec/>
Då är det förmodligen hos magasinsförvaltaren, ute på Förborgen, han bor. Herr Edeling vet kanske – – ? 
<sec/>
”Åh ja! Mjukaste tjenare!” 
<sec/>
De begge vännerna styrde kosan åt Förborgen, förbi frukost och Gästgifvargård, 
<sec/>
”När allt kommer omkring, så är vår man magasinerad just der du minst förmodade, Alexander. Vår irrfärd skulle göra sjelfvaste Ulysses heder.” 
<sec/>
Magasinsförvaltarens förstuguport sprang upp för Görans hand. Till höger och venster voro nycklarne ur dörrarne. Midt framför dem voro tvenne andra dörrar. Der suto nycklarne lyckligen i. Göran läste upp den till venster: derifrån ledde en trappa nedåt, ut på gården. De mötte en tjenstflicka, en Jönköpingska af samma täcka slag, som vanligt; men som försäkrade – vid frågan, om någon gref Zeyton fans der – att hon i det huset aldrig hört en dylik person nämnas i sin lifstid. 
<sec/>
I detsamma kom ifrån rummet, derur flickan utgått, ett högst vänskapsfullt rop, och Jeppe Jonsson störtade ut. ”Se på! det var ståtligt, att jag fick tag i mina herrar,” utbrast han. ”Jag har något sökt och letat!” 
<sec/>
Har du letat efter oss här, Jeppe? 
<sec/>
”Åja, herr Göran; här har jag varit, emedan tösa är min gamla sockenkamrat, min bästa vän, och vi hafva läst tillsammans till Guds bord. Alltså måste jag helsa på henne då jag for till Jönköping, och hvem kan vara hos sin moster ständigt?” 
<sec/>
Men när sökte du oss? 
<sec/>
”Det ämnade jag mig just till att begynna göra nu, då herra’ sjelfve kommo och afbröto mig.” 
<sec/>
För hvad ändamål skulle du söka oss? 
<sec/>
”Jag skulle bara säga till, att om någon vill träffa Zeyton, grefven, så är han till finnandes på gästgifvargården.” 
<sec/>
Hvad? ropade Alexander; är han på väg att resa bort? 
<sec/>
”Nej, han bor der.” 
<sec/>
Bor han på gästgifvargården, der också vi logera? 
<sec/>
”Han bor icke i herra’s rum, utan i dörren midt emot, öfver farstun.” 
<sec/>
Nå, det kallar jag besatt! utbrast Göran. Vi hafva då rätt artigt lupit öfver ån efter vatten, vi, som gått och letat efter honom kring hela staden! 
<sec/>
”Men huru kan det vara möjligt, att vi icke sett till honom der hemma?” anmärkte Medenberg. 
<sec/>
Åh herre, vidtog frispråkaren Jeppe, Zeyton är en karl, som kommer sent hem och går bittida ut; alldeles som det onda samvetet. Men herr Leksander och herr Göran, liksom det goda samvetet, anlända alltid i rättan tid, lägga sig godt, sofva skönt och moja sig litet på mornarne. Ursäkta mig – men alltså kunde herr’a icke få se en skymt af sin Zeyton. 
<sec/>
”Och att han kunde så glupskt vilja narra mig med en falsk adress!” 
<sec/>
Sade han icke, kanske, att han bodde hos Isak Lindqvists? 
<sec/>
”Riktigt, Jeppe! förnamnet var med; och sjelfvaste det förnamnet. Isak Lindqvists – der har jag det!” 
<sec/>
Ja si det är just detsamma, som Gästgifvargården! För det våller sig så, att handelsman Isak Lindqvist förr i tiden bodde der i gården, och derföre så kallar somma den ännu för Isak Lindqvists, eller rätt och slätt bara Isakas, till åtskillnad på Jakupas, som ligger längre ned på Smegata, såsom jag vill säga, ann’ van Sandbergs. 
<sec/>
”Der ha vi det, Jeppe! Det är således, kära Göran! jag sjelf, som narrat mig?” 
<sec/>
Förträffligt! utropade Göran; det tycker jag otroligt om. Hade det händt mig, så skulle jag icke satt så mycket värde på att bli narrad, men att det kunnat inträffa med en så vis och grundlig menniska, som Medenberg – 
<sec/>
”Låt oss bara skynda till gästgifvargården.” 
<sec/>
Vi skola gå; men medgif mig, att – 
<sec/>
”Ja, bror Göran, häraf kunna vi draga den största och lärorikaste slutsatts för hela menskligheten; som är, att, då man blir bedragen, sker det i de allra flesta fall genom en sjelf. Jag anser denna sanning icke för dyrköpt genom den promenad jag gjort i dag; och önskar blott, att min vandring måtte hafva till följd, att djupt i min själ inskärpa hvad jag erfarit. Alldeles som vi uppfört oss, så gör menniskan, Göran. Hon går ifrån sitt hem, för att söka sin lycka, sina önskningars uppfyllande, öfverallt annorstädes. Hon stannar vid hus på hus, hon klappar på port efter port, hon gör sig bekant med oupphörligen nya adresser, nya namn; och hvad finner hon? Ingenstädes det hon önskar. Först sedan hon fåfängt genomlupit hela verlden, med alla dess gator och gränder, får hon den insigten, att hvad hon letar efter befinner sig i hennes eget gästvänliga bo; hon behöfver blott gå till sig sjelf, för att träffa lyckan. Hvilken hög moral ligger icke innesluten i vår Jönköpingshändelse! Jag skall anteckna mig hvartenda namn, jag hört af dig i dag, för att härigenom outplånligt påminna mig om den stora sanningen. Och – låt se – hvem var det, som slutligen gaf oss vinken om att gå hem, som hänvisade oss till gästgifveriet? Jo, det var Jeppe, denne naturens son. Hvilken symbolik i allt detta, min Göran! Det är den rena, oförfalskade naturkänslan, som omsider leder oss dit vi böra, som säger oss vägen, som antyder den rätta platsen, det sanna målet. Men när, först, kommo vi till denna kännedom? Icke förr, min bror, än vi slutat genomforskningen af snarsagdt hela den bebodda verlden, i förtviflan begifvit oss utanför dess gränsor och se oss på väg att uppgifva allt vårt hopp. Då möta vi – af en händelse, såsom det synes oss, kortsynte, men visserligen till följe af en god försyn – hvad möta vi? Jo, vi möta Sanningen och Naturen, i gestalten af ett landets enkla barn, som öppnar sin mun och blott med några få ord säger oss allt hvad vi behöfva, hänvisar oss på oss sjelfve och ber oss gå till hemmet, såsom det rätta stället.” 
<sec/>
Jag häpnar för den Jeppe! har han en så stor betydelse ibland oss? 
<sec/>
”Naturen och sanningen roa sig ofta att för menniskorna yppa sig i leende drägter. Mer än en gång har den djupaste visdom uppenbarat sig i en löjlig figur, i en munvig trashank.” 
<sec/>
På detta sätt skulle jag till sluts kunna komma att hålla mig sjelf värd någonting! 
<sec/>
”Ja, var säker, Göran, att våra personer jemte allt hvad vi upplefva, allt hvad vi se omkring oss på jorden, utgör idel allegorier, idel stora och hemlighetsfulla symboler, blott vi alltid förstode dem. Hela vårt lif bör fattas figurligt; ty hvad äro vi väl sjelfve?” 
<sec/>
Intet annat än figurer. Det förstår jag. Ja, låt oss gå till gästgifvargården, efter Zeyton står att träffa der. Man kan äfven der äta frukost, ganska god frukost, vet du. 
<sec/>
”Godt,” svarade Alexander; ”men jag skall afgöra affären med Zeyton först.” 
<sec/>
Således gingo de, tre man högt; Alexander och Göran arm i arm, men Jeppe Jonsson beskedligt bakom. 
<sec/>
Göran såg sig om och sade: ”vet du, Medenberg, hvad vi tre symbolisera? jo, vi beteckna det sköna och hederliga spelet Två herrar och en narr. ”Naturen och sanningen” går nu, såsom alltid, efterst, beser våra fjät, liknar till skepnaden en narr, en tjenare, men är i sig sjelf vår herre. Det är vi begge, som utgöra tokarne, och Jeppe är den förnuftige, fast det ser ut tvertom.” 
<sec/>
Kom bara, kom fortare, Göran! försinka ej tiden. Betänk hvem jag har att söka! hvilken olycka, om jag ej råkar honom! Zeyton! 
<sec/>
Ja, jag vet, att du söker Satan, min bror. Och det är alltid mycket svårare för menniskan att finna honom, än för honom att träffa menniskan, hvilket skall gå lätt, sägs det. Så; här hafva vi brädtorget; der i hörnet se vi mynningen af Smedgatan; dit går vår destination. Ingen i Jönköping, som ser oss stiga på så här raskt, skulle kunna föreställa sig, att vi hafva så brottom att råka sjelfva sat– Zeyt– 
<sec/>
”Di pratar som ena stollar!” sade Jeppe halfhögt för sig sjelf, der han gick. 
<sec/>
Hörde du, Alexander? hviskade Göran; åter fingo vi en vink ifrån Sanningen och Naturen! 
<chapter/>

<chaptername>FJORTONDE KAPITLET.</chaptername>

<chaptername>Den svåra Bekännelsen.</chaptername>
af oss alla, och intet ondt gifves, derur hjelp icke står att vinna, om vi sjelfve allenast rätt vilja; så är min tro. 
<sec/>
Grefve Zeyton bodde verkligen på gästgifvargården. Medenberg blef härom förvissad af Mathilda, som angaf hans rum och äfven försäkrade, att han för närvarande befann sig hemma och ensam. 
<sec/>
Medenberg gick trappan upp, fann nyckeln uti och öppnade varsamt en dörr, som förekom hans känsla leda till en lejonkula. När han steg in, reste grefven sig upp ur soffan, der han hvilade, kom sjelf emot sitt fremmande, och sade: ”ser jag icke herr Me – Mo – låt mig få säga: mitt lifs ädle räddare! detta är en titel, som jag aldrig glömmer. Mycket välkommen! huru står det till i dag, herr – herr – men huru var det då herrn hette?” 
<sec/>
Medenberg bugade sig vördsamt och tillkännagaf sitt förgätna namn. Herr grefve! började han, jag ville af hjertat önska, att jag vore välkommen. Allt hvad jag nu kan hoppas, är, att icke upptaga en för angelägnare ämnen vigtig tid: jag anhåller om en liten stunds samtal. 
<sec/>
”Sitt då ner, min herre. Jag trodde knappt, att en man af herrns lärda meriter skulle vara besvärad af det bråk man kallar affärer.” 
<sec/>
Det händer dock någongång, herr grefve. 
<sec/>
En tystnad uppstod, hvarunder Medenberg, i förlägenhet huru han skulle inleda sin svåra sak, nöjde sig med att betrakta den mans fårade ansigte, han gick att anfalla; och denne såg på honom litet förvånad tillbaka. 
<sec/>
Jag kommer för att af herr grefven begära en upplysning, i min principals ställe, sade han efter ett ögonblick. Kapten von Mekeroth ligger illa sjuk och kan icke sjelf – 
<sec/>
”Jag beklagar min hederliga Mekroth,” afbröt Zeyton. ”Men han begår ständigt det felet, att hålla sig för mycket inne.” 
<sec/>
Hans närvarande sjukdom har en annan grund, svarade Medenberg. Han finner sig hafva blifvit förskräckligt bedragen: bestulen af en person, på hvilken han i sex års tid satt den fullkomligaste lit. Det är mycket påkostande, herr grefve, att nödgas för sina ögon se en stor bof i den man, som man så gerna ville betrakta under en vacker dager. 
<sec/>
”Har Mekrothen blifvit bedragen, stackare? Jag fruktar, vet herr Medenberg, att det icke är för första gången. Kapten von Mekroth har alltför mycket den egensinnigheten, att icke följa sina vänners råd. Hvilken är det, som denna gång har narrat honom? Det måste vara en betydande affär, då den bragt min vän emellan lakan?” 
<sec/>
Det angår 2500 riksdaler banko. 
<sec/>
”Kan man se! en stor summa för oss landtbor. Men det måtte väl låta sig göra att få myntet åter?” 
<sec/>
Det kommer nu derpå an. För denna orsak har jag rest in till Jönköping; och, då jag varit lycklig nog, att göra herr grefvens bekantskap, utber jag mig af en min principals, kapten von Mekeroths vän och sockenbo ett godt råd, huru jag bäst skall göra, för att återvinna de stulna penningarne. 
<sec/>
”Af allt hjerta gerna, om jag kan. Är tjufven upptäckt?” Grefven tog upp sin snusdosa, förmodligen för att förströ sig litet. ”Är han upptäckt, herr Medenberg?” 
<sec/>
Ja! svarade denne. 
<sec/>
Grefven tog sig två hastiga prisar efter hvarann. ”Nå, hvad är det då för en nöd?” sade han kallt, och såg åt sidan på det skönt granrisade golfvet. 
<sec/>
Saken är mera invecklad än man skulle tro, herr grefve. Tjufven heter egentligen Nickolson – tror jag. 
<sec/>
”Ah – Nickolson! den der bruksförvaltaren, som gått och dränkt sig? Jag kände honom nog; han har en gång varit i min tjenst, herr Medenberg, och jag måste köra bort den skurken. Men hos Mekrothen fick han skydd. Var icke det besynnerligt? Var det rätt handladt? Hvad tycker herrn väl, att kapten von Mek tog i sin tjenst en vanfrejdad person, som jag kört bort? Det heter att följa sina vänners råd! Men så har herrns kapten alltid gjort.” 
<sec/>
Han ångrar sig nu ganska djupt. 
<sec/>
”Jag skulle nästan hafva hjerta att säga, det är rätt åt honom. Är det längesedan Nickolson gick åstad och dränkte sig?” 
<sec/>
Det underligaste, herr grefve, är, att han icke dränkt sig. 
<sec/>
”Hvad? kors, man berättar ju, att han lagt sig i Merlsjön? Har man då återfunnit hans kropp?” 
<sec/>
Icke blott hans kropp, utan – hvad mera är – hans själ. 
<sec/>
”Hvad vill det säga? har man sett honom lefvande?” 
<sec/>
Jag har sjelf sett honom resa lefvande på en landsväg, och i förnämt sällskap. Såsom jag icke kunde fasttaga honom, har jag begifvit mig till Jönköping för att hos landshöfdingembetet anmäla tjufven till allmän efterlysning. Just härföre har jag sökt herr grefven, för att bekomma ett godt råd, i hvad form jag bör ställa uppgiften om den afvikne. Jag bekänner, att jag icke är rätt hemmastadd i dylika affärer, jag är icke en gång bekant på landskansliet. 
<sec/>
Zeyton, som under detta tal mer än en gång kastat hastiga och besynnerliga blickar på sitt fremmande, sade vänligt: ”det är rätt förlåtligt, att en man, som herr – professorn, icke kan vara bekant med göromål af denna natur. Efter herr professorn åstundar mitt biträde, så skall jag utan tvekan lemna det. Jag skall i alla fall sjelf om en timme upp till landshöfdingen, för att omtala händelsen med de röfvare, hvaraf jag i går öfverfölls, och utverka deras fasttagande. Jag kan då medsamma göra det andra i herr professorns ställe, som säkert icke tör finna angenämt att personligen gå ditupp.” 
<sec/>
Jag tackar. Jag skulle ändock sjelf vilja åtfölja. Jag vill icke besvära herr grefven så mycket, som att inlemna efterlysningen om Nickolson. Jag utber mig blott ett råd om, huru jag bör skrifva uppgiften. 
<sec/>
”Nåväl; som herr professorn behagar. Skrif då – ja, jag vet icke; man bör kunna uppgifva tjufvens figur, ålder, längd och kläder någorlunda. Har herr professorn något signalement med sig från Aronfors? jag mins icke stort till Nickolson; det är sju år sedan han var i mitt hus.” 
<sec/>
Jag har väl Nickolsons signalement, svarade Medenberg. Men, herr grefve, det värsta är, att jag har två – 
<sec/>
”Så mycket bättre.” 
<sec/>
Men de äro begge olika. Hvilketdera bör jag begagna? Det ena visar Nickolson till hår, ögon, ögonbryn, kläder och allt, sådan han var som bruksförvaltare, då han afvek; på det andra har jag honom med afrakade ögonbryn, med bindel öfver ena ögat, kort sagdt, utklädd till betjent åt en viss hög herre, som besynnerligtvis tagit honom under sitt beskydd, och äfven torde jemte honom hafva tagit – – kort sagdt, herr grefve! råd mig, om jag skall låta efterlysa honom under den sednare bilden, och då medsamma – hvilket torde blifva oumgängligt – gifva vederbörande en vink om tjufvens herr beskyddare? 
<sec/>
Zeyton hade härunder stigit upp ur soffan, liksom för att stoppa sin pipa; men emellertid derjemte gått till dörren och lagt haken på. Han hörde Medenberg lugnt ända till slutet. Derpå sade han: ”om herrn verkligen och uppriktigt ber mig om ett råd i denna sak, så svarar jag, att herrn bör nyttja det förra signalementet på Nickolson, såsom det säkraste för herrn sjelf.” 
<sec/>
Men – svarade Medenberg oförskräckt, oaktadt han såg hvad Zeyton gjorde vid dörren – jag sjelf är mest böjd för att nyttja det sednare. 
<sec/>
”Och hvarföre, herre?” Grefven rynkade ögonbrynen och ställde sig midt framför den i soffan sittande fremlingen. 
<sec/>
Jo derföre, inföll Medenberg med en liten nick, som liknade ett halft hot, att jag tror mig på detta sätt bäst kunna återfå de 2500 riksdalerna. 
<sec/>
”Hörpå, min herre,” sade Zeyton, ”herrn räddade i går mitt lif, och – ja, ut må det! – Nickolsons lif kanske också. Jag vill derföre i dag icke bemöta herrn så, jag menar, på det sätt, som för mig vore en ganska lätt sak. Korteligen, säg mig såsom en vän: vill herrn, att vi skola vara vänner?” 
<sec/>
Det är hvad jag önskar. 
<sec/>
”Öppet, herre! Herrn har gjort mig besök i dag derföre, att herrn helst icke vill göra någon pålysning alls efter Nickolson, om herrn blott kan få pengarne ändå? är det icke så?” 
<sec/>
Vi börja förstå hvarann. 
<sec/>
”Alldeles. Men, innan vi skrida längre, så säg mig lika öppet: hvem är herrn? Herrn har nyss kommit till orten; så säg mig: i hvad afsigt och mening? Att en man med herrns talanger skulle vara blott och bart ett stycke informator hos en gås till kapten, låter icke tro sig. Någon har sagt mig, att herrn skulle vara född i Göteborg, är det så?” 
<sec/>
Det är sant. 
<sec/>
”Någon har också sagt mig, att herrn egentligen skulle vara stadd på resa till Göteborg, ehuru herrn först – på vägen – stannat en liten tid på Aronfors, för att – få respenningar? Detta har inträffat med tiden för Nickolsons försvinnande.” 
<sec/>
Hvad menar herr grefven? 
<sec/>
”Jag skall anvisa herrn ett sätt, att få penningar. Herrn har uppfört sig i och för Mekroth med ett nit, en verksamhet, en skarpsynthet, som häntyda litet nog på en stackars läskarl, men så mycket mer på en dugtig, en klok karl. Har herrn icke lust att resa till Göteborg någon af dessa dagar?” 
<sec/>
Till Göteborg? Dit torde jag väl komma snart nog. 
<sec/>
”Det är också hvad jag genast förstod vara herrns innersta plan. Vill herrn med detsamma uträtta en kommission åt mig i Göteborg? Jag lemnar herrn 500 riksdaler genast för egen räkning; och de öfriga 2000 kan herrn skratta i synen, eller låta Mekrothen sätta sig och gråta på, huru herrn vill. Hvad sägs härom?” 
<sec/>
Herr grefve Zeyton! vi börja missförstå hvarann. 
<sec/>
”Jag gifver herrn 600 riksdaler.” 
<sec/>
Vi missförstå hvarann alldeles, säger jag. 
<sec/>
”Längre än till 700 går jag icke. Vill herrn taga det? Jag har i annat fall i mitt resbälte ett mycket bättre medel.” 
<sec/>
Intetdera behöfs, inföll Medenberg och steg upp. Först vill jag här lemna herr grefven en plånbok, tillhörig Nickolson, och som upphittades på landsvägen i går. 
<sec/>
”Ha!” 
<sec/>
För det andra ber jag herr grefven genomögna detta papper, detta bref, skrifvet af någon, som herr grefven känner. Märk likväl! detta är blott en afskrift. Originalet finnes gömdt på ett annat ställe: och – jag tillägger – det bäres icke af mig personligen nu; hvilket jag säger för att förtaga herr grefven all frestelse att nyttja något ur bältet. 
<sec/>
”Hahh!” ropade Zeyton med gnistrande, med eldsprutande blickar. ”Hvem har stulit originalet till detta bref?” 
<sec/>
Skola vi begagna sådana termer? Må gjordt då! Jag skall svara på hvem som varit breftjufven, när jag först får veta: hvem har stulit de 2500 riksdalerna? 
<sec/>
”Hvarföre räddade herrn mitt lif i går, då herrn i dag ville säga mig dylika infamier?” 
<sec/>
Jag räddade grefvens lif i går, för att i dag kunna återfå det stulna godset. 
<sec/>
”Karl! hvar är originalet till denna breflapp?” 
<sec/>
Det är på väg till landshöfdingen i Jönköpings län. 
<sec/>
”Djefvul!” 
<sec/>
Det vill säga, det är på väg. Om vårt närvarande samtal får en god, en förnuftig utgång, så – kommer det originalet aldrig fram. 
<sec/>
Zeyton gick med stora slag öfver golfvet, bloden kokade på hans kinder, hans knytta näfvar höjdes och sänktes ömsom. 
<sec/>
Medenberg fortfor: min resa till Göteborg torde nog blifva af i sinom tid; men den kommer ej att ske för min skull, utan också för min principals. Herr grefve! jag har dessa veckor studerat i Aronforska räkenskaperna; jag har sett ett och annat. När jag kommer till Göteborg, fordra affärerne ganska troligen, att jag gör besök hos män, sådane som Barclay, Dickson, Carnegie. Hvad vill herr grefven, att jag skall förtro dem om en landsman, som heter Zeyton? Skola de med fasa och vrede höra, att han är en – en – oh! herr grefve, jag blygs uttala hvad jag tänker. 
<sec/>
Zeyton stannade tvert, blek som ett lärft. ”Tänker herrn – tala? Tala i – Göteborg? Tala med – – dessa män! Ha, så sant Gud lefver och gamla England är en ö! om jag i denna stund hade – så skulle jag, vid Gud – men jag har icke. Herrn är förskräcklig – i Sverige har jag aldrig sett sådant – jag ville gifva allt, allt, om – men jag eger intet – intet mynt – intet –” 
<sec/>
Alexander höjde mot honom en varm, nästan rörd blick. Säg mig öppenhjertigt, herr grefve Zeyton, hvar befinna sig de 2500 riksdalerna? 
<sec/>
”Icke hos mig, herre; jag har dem icke!” ropade den andre under utbrottet af ett slags epileptiskt raseri, och uppref både rock och vest. Han slog knytnäfven emot sitt blottade bröst och sade: ”vid de tre konungarikena! jag är en fattig, en förlorad man! jag har ingenting ännu, herre: men jag får – får snart, kanske – och då skall herrn också få, om –” 
<sec/>
Ligga då penningarne hos Nickolson? 
<sec/>
”Hos den olycksaliga stackarn? Nej visst icke.” 
<sec/>
Men, herr grefve! jag begär, jag fordrar, att få veta hvar de äro? 
<sec/>
Zeyton såg på den stränge motståndaren, under hvars ögonlock han likväl nyss spårade en medlidandets tår. ”Så hör då, du himmelska satan!” sade han, ”jag vet icke om du är en god eller ond! hör mig, du djefvulska engel – dessa penningar – dessa penningar – de ligga hvarken hos mig eller Nickolson.” 
<sec/>
Men hvarest? 
<sec/>
”Hos Abelcrona.” 
<sec/>
Låtom oss tala ett lugnt och menskligt språk, herr grefve. Jag är icke kommen för att skada eller förderfva någon; men väl för att ställa till rätta, derest jag kan. Jag begär icke något förtroende, som icke tillhör mig; men då jag föresatt mig, att ingenting underlåta för att åt den man, som jag tjenar, återbringa det förlorade, och herr grefven nu säger det befinna sig hos herr hofmarskalken Abelcrona, så bruka emot mig en uppriktighet, som tillåter mig att inse ett så besynnerligt förhållande. 
<sec/>
”Herr Medenberg! hör på en gång allt – jag är bragt utom mig och känner icke igen mig – jag vet icke hvarifrån denna makt kommer, som griper mig och rör mig. Jag är en olycklig menniska: men jag blir lycklig om en kort tid, om – men detta frågar herrn icke det minsta efter.” 
<sec/>
Jag försäkrar, att jag önskar det med lifligaste deltagande; och stode det i min makt, att dertill något bidraga, så skulle ingen vara beredvilligare. 
<sec/>
”Herre!” sade Zeyton och gjorde ett synbart våld på sig. ”Jag har legat i flerårig tvist med Abelcrona rörande inköpta hemman; hvem, som har rätt, hör icke hit. Men jag har varit den mannen en icke obetydlig summa skyldig: 4000 riksdaler, herre. Jag skulle hafva blifvit bysatt; ty så långt hade det skridit! Men nu har jag betalat honom allt; han har fått sina penningar, och jag i vittnes närvaro återbekommit mina reverser qvitterade. Det skedde för ett par dagar sedan. Allt är klart för mig – och så kommer herrn!” 
<sec/>
Men – 4000 riksdaler, herr grefve? om då 2500 utgöras af de ifrån Aronfors försvunna, hvarifrån hafva väl de återstående 1500 kommit? 
<sec/>
”Åh – här äro några flyktingar, några kanaljer, några Carlskronabofvar, som uti rangerade tjufband utfört bedrifter, hedrande en Rinaldo Rinaldini. De stryka som bäst omkring i Småland, och Nickolson sällade sig till dem.” 
<sec/>
Jag påminner mig verkligen några uttryck härom i det der brefvet. 
<sec/>
”Tig, herre, med det oförnuftiga brefvet, om vi skola fortfara att tala som vänner! tig med denna helvetes dumhet, som skall blifva min sista i lifvet! Men jag är en underlig menniska, jag är en engelsman! Ibland är jag som jag bör; men, rätt som det är, betager mig en öppenhet, en rättframhet, hvarmed jag förderfvar allt för mig. Handlar jag icke på samma sätt nu i dag här? Men denna gång skall det icke skada.” 
<sec/>
Herr grefven skall af mig icke hafva att frukta det ringaste, om saken blott kan arrangeras. Tvertom erbjuder jag min tjenst till bistånd, om något kan uträttas. 
<sec/>
”Så hör då en svår bekännelse! Den ena delen, det vill säga historien om de Aronforska penningarne, förstår herrn redan. Den andra historien, eller romanen om de 1500, består i ingenting vidare, än att Vernamotjufbandet samlat sig en kassa, bestigande sig till detta, och en smula öfver; och Nickolson, som gjort sig till en rask medlem af bandet, bemäktigade sig en natt denna kassa, for af dermed och kom till mig, som han skulle. Abelcrona har nu alltsammans! Men så har likväl också jag mina reverser, och är en skuldfri man.” 
<sec/>
Icke skuldfri, herr grefve. 
<sec/>
”Jag förstår. Hörpå, herr Medenberg! kan herrn eller herrns principal hafva tålamod åtta dar? fjorton dar? kanske blott ett par dar? mera behöfs icke. Då får jag dessa penningar åter, och herrns principal skall icke blifva glömd. Mekeroth skall hafva sina riksdalrar innan han vet ordet af. Hahaha! jag tycker hvad den arma karlen måste hafva våndats! Såå? att han riktigt kommit under lakan? Det är en kapten heladagen, medgif mig det, herr Medenberg. Vi kunna ju samtala som vänner: och säg mig, för ro skull, om herrn icke står i tjenst hos en gräshoppa? Om fru Aurore gör det mig ondt; hon är ett täckt, ett älskvärdt fruntimmer: vid mitt hedersord! hon skall icke länge sörja öfver förlusten.” 
<sec/>
Men – det borde också göra herr grefven litet ondt om grefvinnan Celestine Zeyton? 
<sec/>
”Hvad! ha – hvad säger herrn?” 
<sec/>
Jag har varit på Karmansbol. 
<sec/>
”Har herrn varit på Karmansbol, och jag vet intet derom?” 
<sec/>
Det var icke mitt fel, att herr grefven icke var hemma, då jag kom för att aflägga min skyldighetsvisit. 
<sec/>
”Och herrn träffade Celestine? – rent ut, min herre! – huru befann sig Celestine?” 
<sec/>
Skall jag säga herr grefven allt hvad jag tänker? 
<sec/>
”Allt! allt, herre! Herrn är en gång på ett förundransvärdt sätt blifven min onda genius, eller min goda – jag vet icke! – tala ut! säg! hvad tänkte Celestine om min frånvaro?” 
<sec/>
Skulle grefvinnan förtro det åt mig? en obekant? en fremmande? en låg – 
<sec/>
”Herre – säg mig allt hvad herrn sjelf tänker!” 
<sec/>
Grefvinnan sörjer, det är hvad jag tänker. Mig har hon ingenting förtrott härom. 
<sec/>
”Ja! hon sörjer, hon sörjer. Det vet jag nog. Celestine kan hafva att sörja öfver: men – allt skall bli bra. Snart blir det bra. Det återstår helt litet.” 
<sec/>
Medenberg nalkades den upprörde Zeyton, tog hans hand och sade halfhögt: herr grefve! jag har sutit i den stora, sköna Karmansbols salong: jag har betraktat den underbara taflan, röfvartaflan: jag har sutit och sett länge på ett ansigte der i taflans hörn: det der Nickolsonska ansigtet på en af röfrarne, herr grefve – 
<sec/>
Zeyton mätte fremlingen genomborrande, men hastigt slog han sina ögon emot taket, tryckte den obekantes hand krampaktigt, och satte sig eller rättare nedföll på soffan. 
<sec/>
Att detta röfvaransigte på taflan liknar Nickolsons, måste icke vara någon hemlighet, herr grefve? 
<sec/>
”Ånej; flere, som sett taflan hafva anmärkt det. Det gör också ingenting – – ” 
<sec/>
Men, herr grefve! jag hade kommit att sitta vid ett fönster, under det att jag betraktade taflan; och det var derifrån, som det Nickolsonska hufvudet förekom mig som mest magiskt. Underbart – herr grefve – min arm kom att fördjupa sig i en urhålkning i fönsterposten. Säkert, säkert har någon arm tryckt på denna post förut: länge, ganska länge. 
<sec/>
Det såg ut som Zeyton skälfde. 
<sec/>
Den obekante tryckte hans hand mildt, och yttrade: säg mig – o Gud – lefver Nickolsons mor? 
<sec/>
Zeyton spratt till. ”Nej, hon lefver icke!” svarade han; ”jag skulle icke annars hafva gift mig med Celestine. Ha – hvad talar jag, oförnuftige!” 
<sec/>
Den andre fortfor: herr grefve! i denna stund af heligt och himmelskt förtroende, säg mig: har Nickolsons far handlat rätt emot sin son? 
<sec/>
”Evige Gud! hvem är då herrn, som tränger så inpå mig det ena steget efter det andra?” 
<sec/>
Fråga icke efter mig. Tänk blott på den olycklige Nickolsons far. 
<sec/>
”Oh!” 
<sec/>
Gjorde denna fader rätt emot sin fattiga, sin kanske oäkta son, men dock son – gjorde han såsom en far bör, då han uppmanade sitt barn till brott, måhända tvang honom till illgerningar, nödgade honom att ingå i förbund med röfvare och tjufvar? 
<sec/>
”Nickolsons far är jag, herre!” 
<sec/>
Jag tager ändock min fråga ej tillbaka. 
<sec/>
”Herre? vid himmelens vackra stjernor! fins det någon hjelp för Joakim, tror herrn?” 
<sec/>
Herr grefve? 
<sec/>
”O – om herrn hade känt hvad jag kände i går, när röfrarne drogo af med honom inåt skogen! om herrn hade sett min sargade själ, då skulle herrn icke nu så djupt fördöma mig, förkasta, förbanna mig!” 
<sec/>
Kan han icke räddas ännu? 
<sec/>
”Ack herre, kän på mina händer: den ena är feberhet, den andra dödskall. Det bevisar, om jag hyser någonting för mitt barn. Vet herrn hvad som var min plan? Jag ämnade föra honom förklädd ifrån detta land till Göteborg, och der skulle han gå om bord till England. Hans göromål i min tjenst vore der obekanta, och han kunde uppträda som hederlig karl. Allt vore då vunnet: jag hade betalat mina skulder, och han, drunknad i Sverige, började en ny vandel i sina förfäders land. Men! i går togo röfrarne honom åter. Ödet har långa, hvassa, förskräckliga klor, min herre.” 
<sec/>
Han kan säkert ännu frälsas, herr grefve. En heligt god engel vakar öfver hvar och en af oss alla; och intet ondt gifves, derur hjelp icke står att vinna, om vi sjelfve allenast rätt vilja: så är min tro. 
<sec/>
”Lyckliga menniska, som så kan tro. Ack, hade jag honom blott åter ifrån det fördömda röfvarpack, i hvars sällskap han ånyo kommit! Men det värsta är, att – jag fruktar – han tycker sjelf om att vara ibland dem. Dunkla, oblidkeliga, förfärligt återkommande hand!” 
<sec/>
Hvad menar herr grefven? 
<sec/>
”Förbannad vare han, som uppfann att måla taflor! förbannad han, som med taflor smyckade väggar! förbannad också jag, som icke kunde tänka härpå? Men jag förstod så litet den tiden.” 
<sec/>
Hvad hör jag? 
<sec/>
”Herr Medenberg har ingenting hört. Men hör nu: en skön, en på sin tid förtrollande skön qvinna har bott i Karmansbols salong. Jag kunde icke dölja henne i något herrligare rum. Icke förstod jag hvad jag gjorde, och ej heller hon hvad hon gjorde. När hon hade födt sin son – – hon dog. Men sonen växte upp och blef till anletet en afbild af det hufvud, som hans mor i nio månader betraktat! Hvarföre såg hon icke hellre på mitt ansigte?” 
<sec/>
Herr grefven sjelf har tycke af ett dylikt hufvud. 
<sec/>
”Ha – jag vet nog också det!” 
<sec/>
Men grubbla icke på dessa mörka ämnen. Dylikt, som det herr grefven berättar, är icke alldeles ovanligt: det, som Nickolsons mor kom att göra, gifver visserligen ofta en yttre fysisk prägel åt ett barn; och äfven har man ej sällan funnit, att sjelfva menniskosjälen på detta sätt kan erhålla starka anlag åt något visst håll, hvilka, om ej uppfostran och vård mellankomma, bilda sig till en gifven karakter och bryta ut i verk och handling. Religion och sedligt stränga grundsattser, tidigt inplantade, afbryta deremot dessa anlag alltid, eller leda deras kraft åt ett motsatt godt. Men har väl herr grefven åt sin son gifvit denna uppfostran? denna vård? Har icke herr grefven tvertom sjelf arbetat honom in på förderfvets bana? Hvarföre anklaga ödet då? 
<sec/>
”Herre! herrn vet icke, att också jag – är min fars son.” 
<sec/>
Har herr grefvens far äfven bott i Sverige? ligger han begrafven i Småland? 
<sec/>
”Herre – han ligger ingenstädes begrafven!” 
<sec/>
Hvad? 
<sec/>
”Han hänger i en galge – oh – på Newcastles mark! herrn är en lärd man – herrn vet kanske hvarest Newcastle ligger på jorden?” 
<sec/>
Fasansfulla tanke. 
<sec/>
”Jag har flytt öfver till detta land för att få en existens: jag har fått! Nu ville jag låta min son återresa till mitt England, för att också få en existens: han fick icke. Uppfostran? vård? religion? sedliga grundsattser? ack, hvad min herre har rätt. De hjelpa: jag vet, att de hjelpa, när man har dem. Men – hvarifrån få dem, när man icke har dem?” 
<sec/>
Ett förslag grep hastigt Medenberg. Mera hänförd af mensklighet kanske, än af eftertanke, sade han: herr grefve! gif mig ett bref till Nickolson. 
<sec/>
”Hvad, herre?” 
<sec/>
Jag har i sinne, att påhelsa de småländska stråtröfrarne. Jag hörde några ord, som vexlades emellan Nickolson och en viss Sven, i sjelfva det ögonblick, då de släpade af med herr grefvens son till skogen. Jag har anledning till att förmoda något: med ett ord, gif mig ett säkerhetseller introduktionskort till detta folk. Och gif mig deras adresser: herr grefven känner dem. 
<sec/>
”Min Gud – hvad ärnar herrn?” 
<sec/>
Hvad jag ärnar? Jag tänker återföra Nickolson i herr grefvens armar. 
<sec/>
”Ah – – och herrn lemnar åsido Mekrothens affär?” 
<sec/>
Det säger jag icke. För ingen del. Men herr grefven talade för en liten stund sedan om åtta eller högst fjorton dagar, hvarinnom penningarne skulle återbekommas. Jag kan ju vänta dessa dagar, och under tiden – 
<sec/>
Zeyton blinkade och kastade ett par besynnerliga blickar på den fremmande. ”Herrn trodde mig således verkligen, då jag talade om de åtta, fjorton dagarne? Välan! detta var bra hederligt gjordt af herrn! Det kommer mig något före. Jag skall icke blifva en ljugare. Herrn skall inom denna tid hafva penningarne i sina händer. Hörpå, min herre, jag skrifver det bref till Nickolson, som herrn önskar. Herrn ser mig ut att hafva hjerta till detta: herrn skall kunna resa in midt i hopen af röfvare och tjufvar, utan att blifva mördad, eller bestulen. Det faller mig något in –” 
<sec/>
Ställ brefvet så, herr grefve, att Nickolson genast möter mig med ett fullkomligt förtroende och utan omsvep. Annars reser jag icke. 
<sec/>
”Det förstås. Det skall ske. Det faller mig något in, något skarpt in. Det skall icke vara en roman, en saga, att herrn får sina penningar: det skall blifva en ren, frisk, engelsk verklighet.” 
<sec/>
Jag hoppas det. 
<sec/>
Zeyton gick till sitt bord, satte sig, lutade hufvudet mot handen, skref efter en stunds tyst besinnande, vek ihop brefvet, lackade, gaf åt Medenberg och sade: ”se här ett par ord till Nickolson, om herrn kan finna honom. Fast, jag tänker, skälmarne utvisa väl, genom sina spår, hvar man har att söka dem; och det blir icke det svåra. För öfrigt, herre, är denna lapp skrifven i chiffre; så att jag har åtminstone i dag ej begått en oförlåtlig dumhet. Men hör, min herre – det der andra brefvet, när får jag det åter?” 
<sec/>
Samma dag, som min principal får igen sina penningar. 
<sec/>
”Godt; herrn är sådan han bör vara, och jag kan icke förtycka det. Jag nästan håller af herrn, för att herrn är så ohygglig emot mig. Herrn är klok och ganska riktig.” 
<sec/>
En dag kommer kanske, då herr grefven skall hålla ännu mera af mig. Jag reser nu ofördröjligen till Nickolson, och jag skall föra honom i herr grefvens armar. Det ställer sig allt mera klart framför mig, att Nickolson är den – måste vara just den, som kan återskaffa mig det förlorade godset. Ty, vet herr grefven hvad han yttrade åt Sven, stråtröfvaren, straxt innan han affördes till skogen? Herr grefven sjelf, som satt borta i sin vagn, hörde det icke; men jag hörde det. Han sade till Sven: ”du skall få igen detta, och mera till.” 
<sec/>
”Hvad? evige Gud! har Nickolson talat sådant till Sven? Nickolson! Nickolson!” 
<sec/>
Hvad han menade, att Sven skulle få igen, begriper jag vara de der 1500 r:na, som Nickolson bemäktigat sig af röfrarnes egendom. Men det der mera, som han skulle kunna lemna honom dessutom: det betyder mera, herr grefve. Jag skall tala vid Nickolson. 
<sec/>
”Herrn är förskräcklig! herrn får icke tala vid Nickolson! herrn får icke fara till Nickolson!” 
<sec/>
Jo, jag far. 
<sec/>
”Herrn får icke, säger jag. Herrn får icke fråga om det der mera.” 
<sec/>
Hvad förskräckligt ligger då häruti, herr grefve? Befinna sig då de från Aronfors tagna penningarne icke hos Abelcronas? Skulle de vara att igenfå annorstädes? 
<sec/>
”Nej, herre, nej, nej. Jag har sagt herrn den renaste, den silfverhvitaste sanning. Herrn har ju sett mig rörd i dag, rörd som ett barn? Tror herrn, att man ljuger, när man är förvandlad till ett sjuårs barn? Nej, nej! Hos Abelcrona ligger det tagna, det är så säkert, som Guds ord! Har Nickolson talat så till Sven, som herrn säger, då är han – han är – ack! skall jag tänka, skall jag säga det? – han är på väg att vara en förrädare, herre; en förrädare emot sin far! Och det är derföre jag icke vill, att herrn nu skall resa till honom och tala vid honom.” 
<sec/>
Hvarföre icke? Om fallet är sådant, som herr grefven fruktar, så behöfs det ju så mycket mera, att jag träffar honom, förmanar honom och förmår honom att återvända? 
<sec/>
”Ha – men han har något tillsammans med mig, som jag icke vill hafva yppadt, om han råkar herrn.” 
<sec/>
Här skulle således ännu återstå en hemlighet, som herr grefven icke velat omtala för mig? 
<sec/>
”Det rör sättet för de der Aronforska penningarnes återbekommande. Ännu en gång, herre!” ropade grefven och slog handen i bordet. ”Är herrn nu nöjd? Det måste väl vara tillräckligt för herrn, att få godset tillbaka? Sättet måste icke angå herrn? Herrn får icke fara! Och herrn skall det icke – vid Gud!” 
<sec/>
Men jag förstår icke herr grefvens hastiga värme. Vi voro ju öfverens om, att jag skulle resa till Nickolson? 
<sec/>
”Ja – men jag viste icke då, att den gudlöse stod på väg att öfvergå till att blifva en förrädare emot sin egen far. Herrn reser icke!” 
<sec/>
Jag reser. 
<sec/>
Zeytons ansigte blossade förfärligt. Medenberg gick fram till honom och yttrade med ett lugn, som i detta ögonblick nästan förekom hemskt: herr grefve! jag önskar en sak till, jag önskar, jag vill, att herr grefven genast begifver sig hem till Karmansbol och förblifver hos de sina, i stillhet, i ro, utan att göra utflygter, utan att företaga företag – 
<sec/>
”Hvad! djefvul! satan! börjar ni befalla mig? befalla mig, tror jag, hvart jag skall fara och hvar jag skall stanna? Åh, ni skulle skämmas!” 
<sec/>
Nej, grefve Zeyton. Men hör mina skäl. Grefvinnan Celestine – jag inser det utan att någon, och minst grefvinnan sjelf, sagt mig det – hon måste vara ganska orolig, olycklig, förskräckt öfver – – herr grefven. Res hem, och blif hemma! 
<sec/>
”Menniska! hvad angår det er?” 
<sec/>
Hör då vidare. Grefvinnan har en morbror, nu vistande i Jönköping – 
<sec/>
”Hvad i helvetet! känner ni också honom? också detta?” 
<sec/>
Någon instinkt säger mig, att herr grefven icke gerna skulle se denna morbror i hast anländ till Karmansbol, för att utreda vissa trådar, för att taga i betraktande vissa af herr grefvens resor – 
<sec/>
”Död och förbannelse? Nej! Celestines morbror nu på Karmansbol, det vore sista slutet på allt.” 
<sec/>
Far derföre hem sjelf, och blif hemma. 
<sec/>
”Herre, vid Gud! jag har annat att göra, än blifva hemma.” 
<sec/>
Men jag säger, att herr grefven skall begifva sig hem och blifva stilla der. I vidrigt fall kommer den der morbrodren genast att inställa sig. Jag ansvarar för det. 
<sec/>
”Förbannade! Beelzebub från afgrunden! framtrollar ni andar och menniskor efter behag?” 
<sec/>
Zeyton sprang i högsta vrede, oro och förskräckelse fram och tillbaka på golfvet. 
<sec/>
Medenberg slog med sin hand mot bröstet och sade: res till Karmansbol i dag, gref Zeyton! Eller annars har jag här i fickan något, som genast skall sätta grefvinnans morbror i rörelse. 
<sec/>
”Hvad? Väl åter ett bref? tag hit – tag hit – hit – jag vill se – jag skall se – se – se –” 
<sec/>
Nej! svarade den fremmande och steg ett steg tillbaka mot väggen: jag visar icke hvad det är, jag har. 
<sec/>
Alldeles utom sig störtade Zeyton bort till en stol, öfver hvars karm hans resbälte hängde. Han ryckte upp en puffert derur: sprang rasande, som en tiger, på den fremmande: satte mynningen mot hans bröst och ropade: ”gå hur det vill! men du skall dö, eller visa mig Celestines bref!” 
<sec/>
Jag gör det icke! sade Medenberg ännu en gång, med hela en stor mans fasta hållning. 
<chapter/>

<chaptername>FEMTONDE KAPITLET.</chaptername>

<chaptername>Den nya bekantskapen.</chaptername>
hvilken jag kan säga, att jag icke varit olycklig. 
<sec/>
”Bor han här, Mathilda? är gref Zeyton hemma?” hördes en stark röst utanför dörren, och ett litet vackert ja besvarade frågan. 
<sec/>
Vid ljudet af denna röst sjönk grefve Zeytons arm ovilkorligt. Med ett doft och halfhögt: ”ha! han är då här? sjelf här? så snart man talar om dj–n, har man honom på stunden straxt för dörren!” 
<sec/>
Hänförd af sin bestörtning och förmodligen öfvertygad om omöjligheten att låta bli att vara hemma, då husets tjensteande sjelf, som hade reda på alla nycklar, förklarat honom vara det, tycktes grefve Zeyton i hast öfvergifva sitt hemska beslut med pufferten, skyndade sig bort med den till sitt resbälte igen, och gick med synbar blekhet till dörren för att draga rigeln ifrån. 
<sec/>
Medenberg såg en äldre man inträda; hans ansigte var värdigt och strängt. Likväl helsade den anlände artigt och med vänlighet på grefven, och sade: ”bästa Zeyton, huru mår min lilla Celestine? jag ämnade mig sjelf ut till Karmansbol, då jag fick höra sägas, att du var i Jönköping. Befinner sig min stackars systerdotter illa? Jag menar värre än vanligt? Hon har skrifvit mig ett par bref till, och bedt mig komma och helsa på sig. Dessa bref måste först hafva gått rasande, eller varit förda af slarfaktiga händer; ty jag fick dem icke förrän i dag och på en gång, ehuru de blifvit skrifna, såsom datum visar, efter hvarandra. Du vet, att jag reser icke gerna bort, och att jag i år ingen gång varit på sjelfva Karmansbol. Men det måste vara någonting af vigt, och jag vill icke göra min lilla Celestine ledsen genom att icke komma. När åker du hem, Zeyton? Vi kunde ju göra sällskap dit ut?” 
<sec/>
Under temmelig förlägenhet bad grefven sin oförmodade gäst sitta ned, men undvek att svara på frågan om hemresan. Herr Medenberg gick några steg framåt, bugade sig för grefven till farväl; och för grefvinnans morbror, af hvilken han således blifvit ett åsyna vittne, gjorde han en åtbörd, som på en gång skickade sig för helsning och afsked. 
<sec/>
”Mjuka tjenare!” sade Zeyton till Medenberg, litet kallt och förnämt. ”Tack för besöket. Liqviden skall icke uteblifva, så fort räkningen hunnit öfverses och korrigeras.” 
<sec/>
Just som Medenberg trädde ut genom dörren, hörde han Zeyton i förbigående och vårdslöst yttra åt sitt fremmande: ”förfölja en med räkningar, då man till och med är på resa! impertinenta karlar, de herrar handtverksmästarne. Det var en skräddare!” 
<sec/>
Utkommen i farstun kunde Medenberg, bemäktigad af så många upprörda känslor, dock icke förmå sig till att återgå i sin lilla egen, lugna kammare, utan beslöt hemta luft under en promenad ut i staden, der han nu utan all svårighet hittade åt alla håll. 
<sec/>
Han lade i tankarne tillsammans allt hvad han hört, erfarit och upptäckt. Då grefvinnan Celestines morbror ändock omsider fått sin olyckliga systerdotters bref, så fann Medenberg det onödigt för sig, att i detta kritiska ögonblick vidare söka närma sig hans person och lemna honom den skrifvelse, han egde till honom, helst morbrodern, efter hvad han nyss sagt, utan tvifvel genast skulle resa ut till Karmansbol i alla fall. Medenbergs tankar föllo ånyo på Nickolson, och hans önskan stadgade sig, att uppsöka honom personligen med hans fars, grefve Zeytons bref. Utom att detta sätt förekom Medenberg vara det bästa till återvinnande af penningarne, så drogs han hemlighetsfullt af begäret, att få upplysning om hvad grefven hade kunnat mena med sina gåtolika uttryck, rörande någon plan, som han med Nickolson egde gemensam. Just efter grefven, mot slutet af deras samtal, yttrat en så stor fruktan för, att Medenberg skulle göra Nickolsons närmare bekantskap, insåg han, att deraf ganska säkert vore mycket att hemta. Och emedan det för hans principal måste vara af högsta vigt, att snart bekomma sina medel tillbaka, helst han blifvit bedragen i förhoppningen, att för närvarande få penningar af sin Jönköpingskommissionär; beslöt Medenberg, att oförtöfvadt begifva sig på väg till det äfventyrliga mötet med Vernamoröfrarne, hvilke han, till en början, icke en gång rätt viste hvarest han skulle söka. 
<sec/>
Under så pittoreska tankar gick han och slog sina slag ifrån smedjegatan framåt stora torget, och derifrån allt vidare emot den vackra kyrkan, hvilken i Jönköping helsar skyarne med ett af Sveriges högsta torn. Kyrkogården går med sin omgärdning ända till sjelfva stranden af Vettern. När sjön, såsom i dag, är lugn och klar, slå dess annars så häftiga böljor icke upp på kyrkogårdsmuren, utan lemna en liten smal promenad emellan denna och vattnet. Utsigterna norrut härifrån äro intagande af ett eget slag. Medenberg såg någonting borta vid horizonten, hvilket likt några svarta strån stod upp ur vattubrynet. Han undrade hvad det kunde vara. 
<sec/>
Han närmade sig ett litet sällskap, som vandrade här förut. Det bestod blott i ett fruntimmer, åtföljdt af tre barn i de täckaste skepnader. Damen syntes hafva samma ändamål, som Medenberg, att betrakta de sköna Vetterstränderna, hvilka, ifrån den punkt der man nu stod, utsträckte sig till höger i allt ansenligare och brantare former fram emot Lyckås-trakterna och slutligen Grenna, samt till venster, ännu fjermare, drogo sig undan ögats anfall i en skär slöja af grönt, grått och gråblått fram emot Gellö och slutligen Hjo. Hvarken Hjo eller Grenna kunde dock synas, ehuru hvar och en viste, hvartåt han hade dem. Medenberg höll sig på ett vördnadsfullt afstånd; men sådant kunde dock icke tvinga honom, att oupphörligt kasta sina blickar på det älskvärda vattnet blott. Det spatserande fruntimret stannade, talade med sina barn liksom undervisande, och pekade på de enigmatiska, svarta stråna, som längst norrut vid horizonten stucko upp ur Vettern. ”Ser du, Louise?” sade hon, ”det der är Visingsö, mitt barn! det är der, som vår snälla doktor Almquist har bott en gång.” 
<sec/>
Grenna-biskopen? åh, mamma? utropade den tolfåriga flickan. Är det möjligt? vår gamla, vackra Grenna-biskop? 
<sec/>
”Just han, mitt barn lilla. Och kom nu ihåg snällt, när du läser i geografien härnäst, att se efter Visingsö, Louise lilla, på chartan. Det är det der, som du har för ögonen, och som knappast syns. Men det beror alldeles på, huru Vettern är sinnad; ty i somliga väder ser man Visingsö högre och bättre, men i andra icke alls.” 
<sec/>
Lilla Louise slog ihop händerna och runkade på sitt beskäftiga hufvud. Medenberg, som på något afstånd hörde alltsammans, gladdes icke blott åt att få veta namnet på det mysteriösa föremålet, som han förebrådde sig, att icke, en informator likmätigt, hafva förstått sjelf; men ännu mer öfver att förstulet få betrakta den intressanta gruppen af en mor, som tycktes hysa för afsigt, att leda sina små till allvarsamma betraktelser ute i den öppna naturen. 
<sec/>
De drogo sig allt längre till höger utmed kyrkogårdsmuren, då hastigt en af flickorna utropade: ”mamma! söta mamma! se bara på en så vacker snäcka ligger der! aj! aj! kommer den der vågen ända fram hit, så rycker han snäckan ut i sjön, och jag får den icke!” 
<sec/>
Akta! akta dig! ropade frun, och hindrade flickan från att med sin lilla känga stiga ut i vattnet för att hemta snäckan. Hon drog barnet med våld tillbaka, och ropade: det är djupt i Vettern, skall du veta: fort, fort! 
<sec/>
Den lilla började gråta, af sorg öfver att ej få bemäktiga sig en så skön sak. Medenberg nalkades, gick som hastigast ett steg ned i vattnet, grep den gulhvita, grant virade snäckan, och räckte den åt barnet; hvarvid han tillät sig, att som ursäkt för sin djerfhet göra en vördsam, kort helsning för mamma sjelf. Hon besvarade det artiga fremmandet med en behaglig, knappt märkbar nigning, och sade fryntligt leende åt sin flicka: ”hvad du är lycklig, Henriette? få nu se hur pass länge du kan gömma din vackra gåfva.” 
<sec/>
Medenberg fann, efter denna inledning, alldeles intet behof uti att genast aflägsna sig; han vågade några framställningar öfver Jönköpings belägenhet, hvilket allt upptogs och besvarades. För att döma efter utseendet, hade han framför sig en fru, måhända närmare trettio eller fyratio år, än tjugu; men af ett mycket godt utseende, vittnande om helsa, hög belefvenhet och klokhet. Ville man också icke kalla henne regelbundet skön, så var dock det hela intagande, och på samma gång genom en viss hållning litet aflägsnande. Klädseln, så väl hennes egen, som flickornas, tillkännagaf ett sällskap af högt stånd. 
<sec/>
Såsom herr Alexander varit i många hus och samtalat med menniskor af alla slag, lyckades han träffa en ton, som satte honom i stånd att fortsätta med den obekanta, utan att falla ned, hvarken i förtroligheter, som genast kunnat hafva ett kallt afvisande till sin obehagliga följd, eller i tomma tråkigheter, utslitna höflighetsfadäser. Han sade ett och annat, och tillät sig till exempel önska, att en så skön stad, som Jönköping, aldrig måtte få skäl att ångra sin nedlåtenhet, d.ä. lågheten i karakteren af sitt läge; samt att Vettern, med ett rätt ”apprecierande” af stadens ”condescendence,” icke ville gå till väga med för höga tankar om sig sjelf, utan hålla sin vågsamma vänskap på tillbörligt afstånd. ”Det torra,” slöt han, ”är ofta att föredraga, oaktadt det anses prosaiskt.” 
<sec/>
Damen blickade omkring sig. Det nöje hvarmed hon såg på sin interlokutör och besvarade honom, tillkännagaf intet missnöje med de fintligt – likasom på försök – af Medenberg utkastade franska uttrycken och öfriga små ordlekar. ”Det har ingen fara med Jönköping, oaktadt all Vetterns vågsamhet,” svarade hon. Straxt efter tillade hon, med ett allvar, som likt skimret af en gloria lade sig kring hela hennes sköna hufvud: ”det har alls ingen fara! Ty Gud älskar sina barn. I Jönköping har man nu religion.” 
<sec/>
Ja, jag hör det, svarade Medenberg. Men han afbröt tvert, af fruktan att säga något stötande. Han påminde sig flera berättelser om tilltagande stor andaktsfullhet i dessa orter. ”Kan det vara sjelfva fru .... jag träffat?” tänkte han. ”Men – nej! det är det visst ändock icke. Detta herrskap måste vara resande, och icke hemma nära staden, då frun behöfver underrätta sina flickor om Visingsö. De spatsera här tydligen, likasom jag, för att se sig omkring. 
<sec/>
”Jag sätter också det största, det osvikligaste hopp på Guds ständigt vakande öga öfver oss,” började han; ”men det är en sanning, att vi lefva i en besynnerlig tid, och litet söderut här i länet hör man mycket om rätt farliga saker.” 
<sec/>
Om hvad då, min herre? söderut? Den obekanta frun tycktes dela någon förskräckelse. 
<sec/>
”Stora våldsverkare, röfvare, tjufvar –” 
<sec/>
Hvad hör jag! Store Gud! Röfvare i trakterna af Jönköping, min herre? Jag är med mina barn stadd på resa hemåt, ifrån Medevi. Jag känner till ingenting! Röfvare? tjufvar? i Jönköpings län? Jag ber på det högsta om förlåtelse, min herre; men säg mig för all del allt; jag är öfvertygad, att icke Gud förgäfves låtit detta möte – detta – inträffande – 
<sec/>
”Det skulle på det högsta smärta mig,” afbröt Medenberg, ”om jag genom några förhastade uttryck kastat oro omkring mig. Jag har förmodligen den nåden befinna mig i sällskap med någon familj i länet?” 
<sec/>
Min man är hofmarskalken Abelcrona, svarade hon otvunget. Hon tillade med en spänd blick på herr Medenberg: ”våra egendomar ligga ej långt från Vernamo; jag har ensam med mina barn bevistat Loka och sedermera Medevi – Louise, stackare, behöfde – men för Guds skull, min herre! hvad säger då ryktet? Dessa röfvare måtte väl ännu icke hafva begått några gerningar? några – min man har icke skrifvit mig till på två postdagar! 
<sec/>
”Ryktet säger verkligen, att missdådarne befinna sig åt Vernamo till,” inföll Alexander. ”Min nådigaste hofmarskalkinna – vid Gud –” 
<sec/>
Hon såg på den fremmande med stigande förvåning, med en nästan religiös väntan på hvad han ämnade säga. 
<sec/>
”Förlåt mig!” fortfor han och gaf ögonblickligt luft åt en hemlig tanke, en aning, som hastigt och ovilkorligt bemäktigade sig hans själ vid minnet af Nickolson, röfvarbandet och Zeytons plan att ”återbekomma” de der penningarne, hvilka ju i sjelfva verket nu lågo hos Abelcronas? ”Vi hafva talat,” utbrast han, ”vi talade nyss om Guds oförklarliga försyn. Min nådigaste hofmarskalkinna! det är kanske icke af en slump jag fått den lyckan att i dag göra ett möte. Jag har att gifva en varning.” 
<sec/>
Hvad? 
<sec/>
”Herr hofmarskalken bor ju på Evershult? Tänk ej för mycket på mina ord, men ej heller för litet. Fru hofmarskalkinna! Det skulle kunna vara ett alldeles eget skäl för röfvarbandet, att visa sig på Evershult. Just nu. Tag några försigtighetsmått.” 
<sec/>
För Guds skull! Med hvem har jag den äran att tala? 
<sec/>
”Mitt namn, likasom min person, betyda icke det allraringaste, och minst i denna sak. Jag bor hos herr kapten von Mekeroth på Aronfors. Men händelsen har fogat, att jag fått höra talas om någonting, som gör, att jag finner en varning tillhöra min pligt att gifva.” 
<sec/>
Hofmarskalkinnan Abelcrona syntes i hög grad upprörd. ”Jag måste skynda till min vagn: kom, små flickor! Jag får ej förlora ett ögonblick. Evershult skulle hotas? skulle kanske redan vara målet för bofvars anläggningar?” 
<sec/>
Himmelska godhet, som tänkt på oss, hviskade hon för sig. ”Jag står i stor förbindelse!” afbröt hon och såg på fremlingen med en värme af alldeles eget intagande, nästan bibliskt behag, såsom ifrån Gamla Testamentets tider, i Ruths eller Judiths dagar. Hennes anletes uttryck var i detta hastiga ögonblick vackert på ett storartadt, men obeskrifbart sätt. ”Intet sker förgäfves: O – säkert – det var icke blott för att gifva mitt lilla barn en snäcka. Nej! Vi skulle träffas. Det var det.” 
<sec/>
Herr Medenberg åtföljde hofmarskalkinnan på återgången; och då minsta fröken under den hastiga promenaden visade sig litet trött, litet grinig, tog han, utan att bedja mamma om lof, den lilla flickan upp helt oförtänkt på sina armar, föga bättre än om han tillhört familjen. Han bar barnet lätt och obesväradt. 
<sec/>
”Se? min herre?” hviskade fru Abelcrona, men tycktes alldeles icke vara emot den bevisade artigheten. Hon gick med snabba steg hem till sitt logis. ”Förlåt! förlåt!” hördes hon då och då förtroligt, när hon fruktade, att lilla Ebba skulle tynga på den obekantes armar för mycket. 
<sec/>
Snart såg man sig vid en port. Herr Alexander nedsatte sin älskvärda börda på farstubron. Han ville icke stiga in vidare på ett obekant ställe. Han bugade sig. 
<sec/>
”På Aronfors, således?” sade fru Abelcrona, då hon neg till afsked. ”Jag är obeskrifligt förbunden: säkert återse vi hvarann!” Hon försvann med sina barn i det inre af huset. 
<sec/>
Medenberg vandrade utåt Storgatan. Han kände sig obeskrifligt glad. Hvem vet, om jag icke genom denna händelse har gjort en god gerning? sade han till sitt muntra hjerta. Denna underrättelse kan vara af gagn på Evershult; ja, minsann. Visst är, att detta nu är den tredje frun i Småland, hos hvilken jag kan säga, att jag icke varit olycklig, i fall det verkligen så skulle utveckla sig, att jag lyckats göra henne en – en smula redbar tjenst. 
<sec/>
Fort hem till vår Göran! afbröt han sig sjelf. Vi skola sätta oss i ordning att genast resa. Söderut! allt söderut! Till skogar och moras! Jag skall hafva rätt på bandet. Jag skall tala vid Nickolson. Jag skall rakt icke hvila förr, än jag återställt en fader sin förlorade son, och en kapten sina pengar. 

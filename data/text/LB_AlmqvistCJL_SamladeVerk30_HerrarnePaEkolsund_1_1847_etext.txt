<title>Herrarne på Ekolsund</title>
<title_subTitle>Del 1 och 2</title_subTitle>
<title>Herrarne på Ekolsund.</p>
<chapter/>

<chaptername>FÖRSTA KAPITLET.</chaptername>

<chaptername>HOS AGNES PASCH.</chaptername>

<sec/>
Låtom oss tala öppenhjertigt: kan icke jag porträtteras? 
<sec/>
Drakens gränd är en af de större, som gå emellan Österlånggatan och Skeppsbron i Stockholm. Dess utmärkande egenskap är den olika bredd den intager. Nere vid Skeppsbron visar sig Drakens gränd temligen ansenlig, jemn och ståtligt bebyggd: det är en rätt artig stig. Deremot utgör den uppe vid Österlånggatan ej annat än en trång, ful gränd. Hvaraf kan det komma? 
<sec/>
Drakens gränd är för öfrigt icke rak, utan midtpå bruten till ett slags trubbig vinkel, hvilket utvisar, att den ursprungligen bestått af tvenne korta gator: en ofvanför det trubbiga hörnet, den äldre, smalare, mörkare delen; och en, nedanför vinkeln, den yngre, ljusare, bredare och vackrast bebyggda. Sådant allt hvilar på en historisk märkvärdighet, som väl en gång blir bekant. 
<sec/>
För närvarande erinra vi blott, att stället för den händelse, som skall omtalas, var ett af de höga husen i Drakens gränd, straxt nedanför den trubbiga vinkeln. På den tid, då detta skedde, såg byggnaden likväl icke alldeles ut som nu. 
<sec/>
En artist hade sin boning i detta hus, tvenne trappor upp. Det var ett fruntimmer, tillhörande en slägt, som man kunde kalla en familj af målare, under en längre tid utmärkt isynnerhet för sköna och lyckade arbeten i porträttväg. Ända in i början af vårt sekel var ätten Pasch berömd, genom sin då lefvande medlem, mademoiselle Ulrika Pasch. Men ännu längre tillbaka, före hela det Gustavianska tidehvarfvet, just på det märkvärdiga årtiondet emellan 1740 och 1750 – detta decennium, som, ehuru mindre omtaladt nu, emedan det blifvit öfverglänst af sednare epoker, likväl både i politiskt, filosofiskt och framför allt religiöst afseende utgjorde vaggan för den efterkommande tiden – lefde äfven af denna målarslägt ett fruntimmer, som med behag och framgång utöfvade den vackra konsten att sätta andra på sin duk. 
<sec/>
Det var en fredagsförmiddag. Rummet, stort och angenämt, sågs upplyst genom en mildrad och jemn dager, sådan man älskar i atelierer. Solsken afskys här. Det skulle sprida ett glänsande sken öfver somliga föremål, bländande ögat och nedtryckande den egentliga färgen, under det att på andra ett för ringa ljus fölle. För att utestänga himlens för skarpa strålar, men qvarlemna tillräcklig dager, har man en tunn, för ögat älskvärd skärm framför sina rutor. I fordna dagar nyttjade man härtill stundom en gardin af superfint hvitt linne: i sämre vilkor bomullstyg. Men till det slags höga elegans, som en och annan enskild utvecklade vid början af 1740-talet, hörde kinesiska saker för lyx, till svenska norden ankomna med det nyligen oktrojerade ostindiska kompaniets skepp, och här nu egnade att väcka största uppmärksamhet. Mademoiselle Agnes Pasch, hos hvilken vi befinna oss, hade kinesiskt papper, snarlikt det subtilaste hvita siden, för sina fönster; och rundtomkring den höga, stora fönsterskärmen gick en ram af otaliga zirater i guld och mörkblått, med mycken, ehuru något öfverlastad, konst arbetade i renaissance-stilen. Flera möbler och drägter, befintliga så väl i målarverkstaden, som i hennes genom den halföppna paneldören innanför till hälften synliga boudoir, påminte starkt om rococo. 
<sec/>
”Hör du honom icke komma i trappan? Ts, jag tycker att jag märker ett ljud!” utbrast artisten, stannade midt i sin promenad öfver det bonade golfvet framför sina taflor, och blickade uppmärksamt på kammarjungfrun. Denna höll som bäst på att med sin ostindiska, i brunrödt och grönt lackerade damborste varsamt och nätt stryka undan kolen, som nedfallit ur brasan i kaminen. Hastigt såg hon upp mot dörren till farstu-tamburen. 
<sec/>
Klockan är icke ännu elfva! sade jungfru Elizabeth, med en snabb sidoblick på den stora pendylen. 
<sec/>
”Elfva? hvad menar du med det?” 
<sec/>
Det var ju icke förrän elfva, löjtnant Pahlen skulle komma? 
<sec/>
”Jo, half elfva. Men dessa utländska löjtnanter från Cassel äro som det Hessiska majestätet sjelf!” Mamsell Pasch doppade litet förtrytsamt ett par penslar, och öfversåg ännu en gång sina på palletten med mycken smak upplagda och ordnade färggrupper. Kammarjungfrun, den beskedliga qvinnan, som var tvenne år äldre än artisten sjelf, och nyttjade både tocque och gravore, ehuru utan känd sorg, åtnjöt en viss rättighet att ingå i anmärkningar, ej olikt ett sällskapsfruntimmer. Hon fortfor derföre: 
<sec/>
Half elfva? Nej, mademoiselle, det kan jag icke påminna mig. Det var verkligen klockan elfva. Löjtnant Pahl – eller Pahlen, eller von Pahlen – hvem kan också rätt veta besked på dessa förhexade Tyskar? Men om jag icke missminner mig, så ville han låta aftaga sig för sin fästmös räkning. 
<sec/>
”Hvad rör det dig? Gå ut och se åt. Jag hörde bestämdt någon kommande i nedersta trappan: kanske hittar han icke hit till den rätta dörren.” 
<sec/>
Jungfru Elizabeth teg, kastade en nöjd blick på alla föremålen, hvaraf den rika verkstaden öfverflödade, och gick ut. 
<sec/>
Ganska riktigt, mademoiselle! utbrast hon, i det hon efter ett ögonblick kom tillbaka. 
<sec/>
”Nå väl?” 
<sec/>
Jo, det går redan i öfre trappan. Mannen är snart här. Men det skall jag säga, att .... 
<sec/>
”Behöfs ingenting vidare,” utbrast mamsell Agnes befallande. 
<sec/>
I detsamma nalkades tydliga steg till dörren; nyckeln vreds om, låset gick upp: en man inträdde. 
<sec/>
”Ber om ursäkt,” sade den okände. ”Får jag lof att fråga: har jag äran se mademoiselle Pasch framför mig?” 
<sec/>
Värdinnan i atelieren gjorde en förbindlig nigning. 
<sec/>
”Efter så är,” fortfor den fremmande, ”kan jag få utbedja mig en séance? Jag behöfver ett porträtt.” 
<sec/>
Med största nöje, om min ringa talang anses nog. 
<sec/>
”Låtom oss ej tala om talang, min söta mamsell Pasch,” afbröt den inkomne med obesvärad ton, en förnäm hållning och ej utan en viss grace. ”Ryktet säger mer än tillräckligt om er skicklighet,” fortfor han. ”Kan jag få stanna nu med detsamma?” 
<sec/>
Jag är högst förbunden, svarade artisten; men jag nödgas bedja om en annan tid. Jag väntar i detta ögonblick en person. 
<sec/>
”Jag vet, jag vet. Det är min gode vän, löjtnant von Pahlen.” 
<sec/>
Herrarne känna hvarann? Det fägnar mig på det högsta; det skall då, som jag hoppas, icke anses ohöfligt af mig, att jag ber min herre om uppskof. 
<sec/>
”Men det behöfs icke, min söta mamsell Pasch; ty löjtnant von Pahlen kommer icke i dag.” 
<sec/>
Kommer han icke? 
<sec/>
”Nej.” 
<sec/>
Huru skall jag förstå det? 
<sec/>
”Är det då någonting så ovanligt, att man ändrar sin tid?” anmärkte den anlände herrn med ett aristokratiskt småleende. 
<sec/>
Visst icke annars; men i en sak af detta slag skulle jag tro .... 
<sec/>
”Blif icke stött på min vän,” sade den andre, i en ton af behaglig vårdslöshet, och blickade åt sidan med ett mystiskt ögonkast, emedan han tyckte sig varsna någon gående i trappan. 
<sec/>
Men det är likväl besynnerligt, fortfor mamsell Pasch; herr von Pahlen hade sjelf utsatt denna timme. 
<sec/>
”Det vet jag. Men han har blifvit hindrad. Han har bedt mig gå i stället.” 
<sec/>
I stället? 
<sec/>
”Hvarför icke?” 
<sec/>
Men .... 
<sec/>
”Jag försäkrar på mitt hedersord.” 
<sec/>
Jag förstår er icke, min herre. Mademoiselle Agnes såg litet förundrad på den fremmande och bortlade sin pallett på närmaste bord. 
<sec/>
”Min bästa mademoiselle Pasch!” utbrast den okände åter, med en vänlighet, som nästan gränsade till alldaglig glädtighet. ”Låtom oss tala öppenhjertigt: kan icke jag porträtteras?” 
<sec/>
Om min herre kan porträtteras? 
<sec/>
”Ja? Skulle det vara ogörligt?” 
<sec/>
Visst icke. 
<sec/>
”Hvarför dröja vi då? Låtom oss ej begagna omsvep.” 
<sec/>
Herr löjtnant von Pahlen vill då icke låta taga af sig? 
<sec/>
”Hvarför icke äfven det? Men det förnämsta är nu, att få en afbildning: ju förr desto hellre. Min vän bekom ett förhinder, för i dag, för i morgon, för flera dagar, kanske för .. nå, det hör icke hit. Han bad mig sitta i sitt ställe.” 
<sec/>
Mademoiselle Agnes hade svårt att afhålla sig från en liten dragning på munnen. Var så god och intag plats, sade hon. 
<sec/>
För mig är det visst likgiltigt, fortfor hon. Men om porträttet skall användas så, som jag tycker mig minnas att löjtnant von Pahlen framsköt, så förefaller det mig i sanning eget, att låta en annan aftagas i sitt ställe. Med hvem har jag den äran att tala? 
<sec/>
”Jag? Jag är .. kapten Cramertz.” 
<sec/>
Herr kapten Cramertz? Också af Hessiska nationen? af våra Casselska jägare, kanske? Det kan dock ej höras på uttalet. Var så god och sitt ner. 
<sec/>
”Med nöje, mademoiselle. Detta är, förmodar jag, stolen?” 
<sec/>
Vi skola vrida den till hälften emot dagern. 
<sec/>
”I hvilken ställning befaller mademoiselle, att jag skall ordna mig, för att se, jag vill icke säga, bra ut, hvilket ej tillhör min karakter, men för att se bäst ut?” 
<sec/>
Artisten gick några slag på golfvet, på båda sidor om sitt ”sujet”, för att konstnärligt iakttaga skiftningarne i anletsdragen. Han stod. Än nalkades hon honom på en aln, än aflägsnade hon sig ända till två famnar. Utan att omedelbart smickras, uthärdade kaptenen likväl strålarne från målarinnans ögon. Jungfru Elizabeth hade emellertid öfvertagit hans hatt och käpp. Han var icke mera sin egen. Då han några minuter derefter fick anvisning att intaga tålamodets stol, erhöll han af artisten några korta, goda reglor för den rätta sittningen och den bästa uppsynen. 
<sec/>
Behagar herr kaptenen låta sig målas i halfprofil? frågade värdinnan. ”Ja, vet mademoiselle, jag tror att jag blir minst illa i halfprofil.” Får jag lof att ännu en gång se facen. Blicka rätt fram på mig! fixera mig! 
<sec/>
Kaptenen fullgjorde denna befallning. 
<sec/>
Nej, nej; jag ser det. Var så god och låt detta vara. 
<sec/>
”Sade jag icke det?” 
<sec/>
Se åt venster, om jag får be. 
<sec/>
”Min profil, eller åtminstone halfprofil, är verkligen, tror jag, om jag sjelf så får uttrycka mig, mindre ofördelaktig.” 
<sec/>
Det händer stundom så med ansigten. 
<sec/>
”Ännu litet mera åt venster tror jag icke skadar?” inföll kaptenen. 
<sec/>
Nu .. se så .. stanna nu! Allt beror på huru prononcerad näsan är. 
<sec/>
Låtom oss emellertid försöka, utan att vrida oss längre. 
<sec/>
”Jag föreställer mig, att mycket också beror på kinderna?” sade den fremmande. ”Och i anledning deraf, skulle det icke kunna gå an att jag får vända mig åt höger, i stället för åt venster?” 
<sec/>
Hvarför icke! Af hvad skäl, min kapten? 
<sec/>
”Jo, jag har bekommit ett ärr på högra kinden; jag skulle således hellre vilja vända bort den och presentera den venstra. Jag har erhållit ärret vid ett för mig så dyrbart tillfälle, att jag icke för tusen dukater, om det bjöds mig, skulle vilja vara af dermed; men i målning ....” 
<sec/>
För tusen dukater? I sanning! 
<sec/>
”Jag försäkrar. Afmåladt vill jag dock icke hafva ärret, och ej hela den sidan, der det förekommer.” 
<sec/>
Låtom oss då taga den venstra. Får jag se? Ja, den är ganska bra. Mamsell Pasch gjorde en liten älskvärd nick mot sitt sujet. 
<sec/>
”Godt!” sade han, liksom med tacksamhet. ”Men,” fortfor han, ”der är mitt hår vida sämre än vid högra tinningen. Har jag orätt?” 
<sec/>
Det gör ingenting, herr kapten. Jag kan alltid sätta dit en fördelaktig lock, som i alla fall ej skall ljuga mot sanningen; ty man kan ju hafva kammat sig så? 
<sec/>
”Visst, visst. Jag kammar mig hvar dag olika. Det är icke exempel, att jag bär ett slags lockar två dagar.” 
<sec/>
Var så innerligt god och vänd näsan ändå litet mera åt väggen. 
<sec/>
”Så här?” 
<sec/>
Nej, det går för långt: nu skulle jag endast komma att porträttera nacken. 
<sec/>
”Hahaha!... det vore kanske min bästa point de vue,” utbrast kapten Cramertz; ”och för det ändamål, hvartill detta porträtt ämnas, vore den väl också den klokaste.” 
<sec/>
Hvad vill det säga? inföll mademoiselle Pasch, litet stucken af den föreställningen, att hennes talang icke nog uppskattades. Skulle ändamålet vara, att intet ansigte alls förekom på porträttet? fortfor hon. 
<sec/>
”Ja, vet min söta mamsell Pasch, det vore det bästa, om det läte sig göra. Är det icke en fördom, att, när man låter måla af sig, man härtill alltid väljer anletsdragen?” 
<sec/>
Hm! Hvart skall porträttet då skickas? 
<sec/>
”Har icke min vän, löjtnant von Pahlen, redan sagt det?” 
<sec/>
Jo, jag tillstår, att det lät, när han gjorde beställningen, som om han ernade afbildningen åt något fruntimmer bland sina bekantskaper. 
<sec/>
”Det har sin riktighet.” 
<sec/>
Men herr kapten Cramertz skall målas i hans ställe? 
<sec/>
”Efter min vän icke sjelf har tid.” 
<sec/>
Jag måste säga! Och hvad skall löjtnant von Pahlens intima bekantskap dervid säga? 
<sec/>
”Hon skall .. nåväl! efter jag måste förtro mamsell Pasch denna hemlighet .. hon skall säga ingenting.” 
<sec/>
Ingenting? Hon är då mycket kallblodig. Hon har kanske aldrig sett herr löjtnant von Pahlen, sin tillkommande? 
<sec/>
”Nej. Deri ligger det. Hon har verkligen icke skådat honom. Och, för att nämna ännu litet till, han för sin del har icke heller sett henne.” 
<sec/>
Det tycker jag om! 
<sec/>
”Men hvarför icke? Min vän ämnar fria i bref.” 
<sec/>
Ämnar? Han har således icke gjort det? 
<sec/>
”Nej.” 
<sec/>
Då kan den älskade icke ännu kallas hans fästmö. 
<sec/>
”Åhnej! Men den särskilda saken är så godt som afgjord.” 
<sec/>
Afgjord? Hvad behöfs då mera? 
<sec/>
”Jo, för formaliteten fordras, att min vän skrifver ett friarbref; och, emedan han är .. nå godt, efter jag ännu en gång skall säga allt, han vill bifoga ett porträtt i medaljong, hvilket är ett skickligt bruk.” 
<sec/>
Och för detta ändamål är det som herr kaptenen kommit hit att sitta? Då tillstår jag, att det verkligen vore bäst att porträttera något annat än just ansigtet. 
<sec/>
”Har jag icke redan sagt, att nacken vore ändamålsenligast?” 
<sec/>
Haha! Då kan fästmön ej blifva bedragen på personen. I sanning! 
<sec/>
”Ja! Och är icke det bland annat också en förmån?” 
<sec/>
Men säg mig, herr kapten, afbröt artisten och blickade upp med förändrad uppsyn: skall jag taga allt detta för annat än ett litet skämt till tidsfördrif, under det man bereder sig på den ledsamma och tålamodsfrestande penitensen att sitta? Är det, åter, allvar, att herr löjtnant von Pahlen icke haft tid att hitkomma, hvilket verkligen aldrig förr händt mina kunder, om jag så får yttra mig; och är det vidare så, att någonting ändå nödvändigt skall skickas, låt mig då så gerna få porträttera herr kaptenens ena hand. Denna lilla målning kan ju också skickas i medaljong såsom en passande symbol; och fästmön blir icke duperad på anletet. 
<sec/>
Den fremmande herrn steg upp. Han gick några slag öfver atelierens fint bonade golfzirater, och hans utseende bytte i hast om. 
<sec/>
”Hör mig, mademoiselle!” utbrast han, under det att i ögat ett mörkt sken hastigt glänste upp, och likt en blixt, sköt af åt ena sidan. ”För att tala rätt allvarsamt: jag kan ej närmare inlåta mig i förklaringar, som icke höra hit. Jag önskar blifva porträtterad .. och i halfprofil .. kan det ske? Det är nog!” 
<sec/>
För att icke synas ohöflig, tillade han straxt derpå: ”Hvartill afbildningen skall vara, och hvad den har att göra med en min vän eller hans fruntimmersbekantskap .. månne det icke, förlåt mig, allt är saker, som icke artisten, för att lyckas, behöfver känna?” 
<sec/>
Mycket sant, svarade mademoiselle Pasch; var så god och intag ställningen, herr kapten .. hm, kapten? var det icke så? eller kanske också detta .. men det är ganska sant, allt sådant angår icke min pensel. Se så! nu är attityden förträfflig: teckningen skall snart vara verkställd. 
<sec/>
Det skedde. Arbetet gick för sig med allt möjligt behag och till stor tillfredsställelse. 
<sec/>
Den fremmande återkom dagen derpå, och så ännu en dag. Porträttet var färdigt. Det togs, och betalades frikostigt. 
<sec/>
Löjtnant von Pahlen hade under tiden icke alls hörts utaf. 
<sec/>
Det var redan tisdag. 
<chapter/>

<chaptername>ANDRA KAPITLET.</chaptername>

<chaptername>PLANEN.</chaptername>

<sec/>
Det händer stundom, att rätt sluga personer tillika äro ganska vidskepliga. 
<sec/>
Hela denna berättelse är, till skillnad från filosofers reflekterande arbeten, egnad åt beskrifningen af en kedja äfventyr blott. Dessa äfventyr kunde visst också gifva ämne till många och märkvärdiga betraktelser. Men vi öfverlåta dem åt andre, och gå, för egen del, endast till händelserna. 
<sec/>
Sent om tisdagsaftonen vandrade en lång man, omsorgsfullt insvept i sin kappa, framåt Svartmangatan, förbi Tyska kyrkans östra gallerport, trädde rakt öfver Tyska Brunnsplan och steg utför Bennikebrinken. Här mötte på venster ett ganska gammalmodigt, högt, rödt hus, hvilket ännu finnes. Byggnaden sjelf böjer sig efter brinken. Likväl kallas den hvarken röda eller runda huset; utan bär, helt martialiskt, namn af ”Hvita Björn.” 
<sec/>
Orsaken till denna benämning var, att i husets nedra våning af ålder befann sig ett frejdadt spisqvarter, som synnerligen i kung Fredriks tid blomstrade, och som bekommit sitt högnordiska namn efter fäderneslandets starkaste ombud bland djuren. När den långe man, hvarom vi tala, kom fram mot porten af detta hus, drog han sin yfviga kappkrage ännu högre öfver öron och kinder. Han nalkades portkläppen med mycken varsamhet. 
<sec/>
Sedan han inträdt, stack han ännu en gång hufvudet ut genom porten och såg sig förstulet om till höger och venster. Men då han i Bennikebrinken ingenting upptäckte, som oroade honom, fortsatte han sin väg in i huset. Den lilla farstun var snart tillryggalagd, och likaså första trappan. Han lemnade denna våning, och började redan med snabba fötter stiga uppför den andra trappan, utan att låta hindra sig af skymningen, som här gjorde alla föremål oskönjeliga. Han hörde en dörr deruppe hastigt öppnas och åter igenslås. Vid detta ljud hejdade han sig och stannade, liksom betänkte han sig. Han såg ned i farstuns stengolf och yttrade sakta: 
<sec/>
”Nånå! Åhnej .. Ingen fara!” 
<sec/>
Efter ett ögonblick sade han åter till sig sjelf: ”hon är nog ensam, såsom hon lofvat mig; fast .. kanske kommer jag för bittida?” 
<sec/>
”Nej! nej!” sade han till sig sjelf med skärpa, och fortsatte sin vandring i andra trappan. 
<sec/>
I andra våningens farstu var stockmörkt. 
<sec/>
Inredningen i detta hus hade sina egenheter, och bibehåller dem ännu. Utmed sjelfva den lilla farstun lopp en lång, krokig gång: en korridor. Man inkom i den genom en dörr från farstun. Våningens flesta rum hade sina ingångar blott vättande åt denna korridor, och voro således genom den afstängda från den allmänna trappuppgången. Det hela bar utseende af ett kloster, hvaraf väl ock ”Hvita Björn” helt och hållet utgjorde en lemning. 
<sec/>
Mannen gick om tvenne dörrar, hvilkas lås han i mörkret kände sin kapprockskrage snudda förbi; men vid den tredje stannade han. 
<sec/>
”Nu mod!” sade han till sig sjelf, grep nyckeln, vred om den och ville öppna. 
<sec/>
Men dörren gick icke upp, oaktadt den ganska säkert var uppläst. 
<sec/>
”Hm! Hon har haken på innanföre?” 
<sec/>
Han lät höra fyra afmätta knackningar, hvaraf den fjerde jemförelsevis var starkast. Steg nalkades inne i rummet och kommo till dörren. En röst hviskade halfhögt, men hörbart: Är det Åke? 
<sec/>
”Nej,” svarade den anlände med en lätt hostning. Det är då Clas? 
<sec/>
”Nej.” 
<sec/>
Tage? 
<sec/>
”Nej, säger jag.” 
<sec/>
Ah, det är sjelfva Robert Augustin? 
<sec/>
”Fort, fort, läs upp: jag är här såsom jag skulle. Härute är för mycket mörkt, mada .. me! Är det icke ni sjelf, min fru? är det icke madame Cornelia?” 
<sec/>
Vänta en sekund! det skall straxt blifva ljusare. Haken lyftades af, dörren gick upp. Den långa raka mannen trädde in. 
<sec/>
Rummet, högt i taket, väggarne dyrbart prydda med taflor i ebenholtsramar, mellansatte med en och annan stor spegel, meddelade ett så mycket högtidligare intryck, som det var sparsamt upplyst. Ett medelåldrigt fruntimmer, i fotsid klädning af ljusgrått taft med svartflammiga moucher, hade öppnat för sitt fremmande, och han såg i kammaren ingen utom henne. Han aflade kappan, helsade bekant, men vördnadsfullt, och fördes af fru Cornelia Björnram till en högkarmig soffa. 
<sec/>
”Äro vi vänner?” sade den anlände herrn, innan han satte sig. Han yttrade sina ord med en blick, som tillkännagaf tvekan, jemte en tillblandning af nästan förskräckelse. 
<sec/>
Det beror, svarade frun, det beror på .. om vi äro vänner. 
<sec/>
”Det är sant! Men skulle härför någonting fattas, så låt mig endast veta. Jag är nu färdig till allt.” 
<sec/>
Till alla uppoffringar, ja: det kan jag tänka. 
<sec/>
”Uppoffringar? Utan tvifvel.” 
<sec/>
Men, inföll madame Cornelia med ett slugt och hvasst ögonkast rakt fram på sin medtalare, tänk om här icke skulle vara fråga om uppoffringar? 
<sec/>
”Så mycket bättre, min nådiga fru Björnram!” 
<sec/>
Men se .. i alla fall .... 
<sec/>
”Hvarom är då frågan?” utbrast Robert Augustin, med en hastig åtbörd. ”Jag trodde verkligen, att penningar skulle vara det afgörande? Bedrar jag mig?” 
<sec/>
Unge man! har ni då så utomordentligt godt om penningar? Eller hafva edra bröder det mer än ni sjelf? 
<sec/>
”Mina bröder?” 
<sec/>
Ja: äro edra tre bröder rika? 
<sec/>
”Hvarföre frågar fru Björnram om mina bröder?” 
<sec/>
Jag har mina orsaker. 
<sec/>
”Måste dessa hållas mig obekanta?” 
<sec/>
Åh, visst icke. Men det gör ingenting till saken, att känna dem. 
<sec/>
”I alla fall, madame! bör jag säga er, att vi alla fyra hafva de bästa, de mest välgrundade förhoppningar att blifva rika; att åtminstone få igen vår stora fäderne-egendom: isynnerhet om ni härtill vill låna oss ert mäktiga bistånd, på det sätt vi talats vid.” 
<sec/>
Men jag har icke förr än nu hört det minsta ord om en stor familjegendom, afbröt fru Björnram med förundran. 
<sec/>
”Har ni då aldrig hört talas om Ekolsund?” 
<sec/>
Om Ekolsund? Jo, det har jag. Det är ett stort kronogods, tror jag, sex mil från Stockholm, eller så, på vägen åt Westerås; i en vacker trakt, med en himmelsk park och utomordentligt sköna åkrar; är det icke så? Hon beledsagade dessa ord med ett leende af fint och nästan högadligt slag. 
<sec/>
”Jag hör, att ni är väl underrättad, nådiga dame!” 
<sec/>
Men hvad har hela detta kronogods att göra med edra familjförhållanden, mina herrar?” 
<sec/>
”Kronogods! ja. Ekolsund har på det skändligaste sätt blifvit undanryckt den grefliga Thottska ätten, hvilken egde detta herresäte, sedan Christinas och Carl Gustafs dagar, men förlorade det genom Carl XI:s tilltag.” 
<sec/>
Reduktions-kommissarierne hafva varit hårdhändta. Men i alla fall lefva vi nu en lång tid efter, och saken kan icke mera hjelpas. 
<sec/>
”Jo min nådiga fru! den kan hjelpas och på ett lysande sätt.” 
<sec/>
Kan ni återfå Ekolsund? 
<sec/>
”Ja!” 
<sec/>
Men jag förstår icke det. Isynnerhet nu, då drottning Ulrika Eleonora lemnat det jordiska, skulle jag icke tro er kunna ega stora förhoppningar. Hon skulle kanhända af sina särskilda anledningar hafva känt sig fallen att åt grefvarne Thott återgälda något, som hennes faders stränghet beröfvat dem: hon skulle hafva kunnat visa sig tacksam. Men hon är nyligen död, och konung Fredrik .... 
<sec/>
”Just nu, madame ....” 
<sec/>
Hvad? hvad menar ni? 
<sec/>
”Just nu, fru Björnram! beredes en vändning i alla dessa saker, som för oss måste blifva af största nytta, om ni med er stora och förundransvärda konst vill bistå oss ... jag säger: mig.” 
<sec/>
Min ringa skicklighet står er till tjenst, gode Robert Augustin; det har jag redan förklarat. Men för att kunna verksamt utföra hvad frågan är om, måste jag känna vissa omständigheter. Ni skall icke hålla mig för en fullkomlig trollpacka; hahaha, jag behöfver biträde! tillade hon. 
<sec/>
”O min Gud! Och af hvad?” 
<sec/>
Det är väl sant, att jag är från Finland, och att vi der på andra sidan om Bottniska viken förstå ett och annat, hvaruti man på Svenska sidan ej är lika hemmastadd. Jag har tagit några recepter med mig. Det är möjligt, att de duga bra nog. Jag vill hoppas. 
<sec/>
”Jag är fullt öfvertygad derom! Jag skulle icke eljest hafva vändt mig till ett så klokt fruntimmer, som ni, madame!” 
<sec/>
Jag inser er smickrande mening. Men jag får uppriktigt säga, att jag fruktar mina ordinationer och öfriga metoder blifva utan den påräknade följden, derest jag ej af er sättes i nog tillfälle att få veta hvad jag behöfver känna. Hvad vi i Finland egentligen förstå med trolla, framkalla andar till svaromål, förutsäga framtiden, och andra nödvändiga konster, ämnar jag isynnerhet lära min son; jag har dermed redan gjort början, han visar i sina unga år förträffliga anlag, och dessa farliga göromål anstå karlar bättre. 
<sec/>
”Har hennes nåd en son?” utbrast den fremmande. ”Hvarföre har jag icke fått se honom?” 
<sec/>
Ynglingen är upptagen af studier, svarade fru Björnram. För öfrigt skulle han icke kunna tjena er i det förevarande. 
<sec/>
”Visst icke: det förstår jag nog. Jag skulle icke hafva vändt mig till er, min fru, om ej mitt åliggande varit af största svårighet, och sådant, att blott ni vore i stånd att utföra det.” 
<sec/>
Ni är alltför artig. 
<sec/>
”Det är i ert sällskap den ringaste konst.” 
<sec/>
Har ni afbildningen? 
<sec/>
”Ja; se här!” sade Robert Augustin Thott med strålande ögonkast, och tog fram undan sin kappa en med stor omsorg i fint ostindiskt papper inlagd målning. 
<sec/>
Fru Björnram uppvek papperet, besåg anletet och jemförde det, drag för drag, med originalet, som under en besynnerlig känsla, glädje blandad med hjertklappning, satt vid hennes sida på soffan, och icke så lätt uthärdade den skarpa mönstringen. 
<sec/>
Bra nog träffadt! ja, verkligen rätt bra, sade hon efter en stunds djup begrundning. Stackars mamsell Pasch, hon skulle visst icke gjort detta porträtt, om hon kunnat ana, att hon dermed möjligen kunde bliva invecklad i en hexprocess. 
<sec/>
Den fremmande herrns ansigte antog en blyblek färg. 
<sec/>
Var oförskräckt, fortfor fru Björnram; vi skola ej göra någonting så illa. Vi skola ej skada någon. För öfrigt är det först i vår tid dessa hemliga krafter blifvit kända; och den konst, jag innehar, är ingen i Sverige bekant. Den skall således icke kunna misstänkas här. Kom! fortfor hon och steg upp: en sådan gäst ser jag sällan hos mig. Snart egare till Ekolsunds ofantliga gods, åtminstone till fjerdedelen deraf; ty – hon hejdade sig och såg hastigt upp – är det icke så? herrarne äro ju inalles ända till fyra bröder? 
<sec/>
”Ja, fyra,” svarade Robert och såg dystert ned i golfvet. 
<sec/>
Var icke så melankolisk. Alla äro vi dödliga, och ingen känner ännu så noga försynens vilja. Det är alltid godt, till en början, att hafva Ekolsund i sina händer: skulle också dessa händer nu så länge vara åtta, i stället för blott två. Tro mig säkert: de kunna lätt blifva endast två. 
<sec/>
Fru Björnram fattade med dessa ord sin väns händer, sparkade som hastigast litet åt sidan släpet på sin grå sidensargeklädning, som dervid gaf tillkänna ett lindrigt frasande mot golfvet, och förde sin gäst fram till ett bord vid fönstret. Det händer stundom, att rätt sluga personer tillika äro ganska vidskepliga! sade hon med en egen glädje till sig sjelf. 
<sec/>
Drick! yttrade hon högt, och ifyllde ett kupigt grönt glas med hochheimer. 
<sec/>
Min vän har gått för mycket i eftermiddag, fortfor hon. Ni är upprörd och behöfver stärka er! Detta vin är icke elakt. Försök! 
<sec/>
”Men drick mig då till, hennes nåd!” 
<sec/>
Jag är fruntimmer. 
<sec/>
”Jag är öfvertygad derom; men hvad skadar det?” 
<sec/>
Fru Cornelia framtog ett litet spetsigt desertglas och fyllde det till hälften. Skål för Ekolsunds återtagande! och .. och .. till sluts ensamt för er räkning! sade hon, och höjde sitt glas med en vänskapsfull blinkning. 
<sec/>
Gref Robert Augustin förde under djup tystnad, men med strålande ögon, brädden af sitt stora, breda hochheimerglas till kanten af hennes, och klingade. Derefter tömde han vinet med entusiasm. 
<sec/>
Allt skall gå bra, sade värdinnan. Men ts! säg mig, fick mademoiselle Pasch veta ert namn? 
<sec/>
”Visst icke. Jag kallade mig Cramertz, och hon trodde mig vara en kapten från Hessen.” 
<sec/>
Men är ni säker, att den der andra vackra officeraren är förekommen, så att det förslår? 
<sec/>
”Von Pahlen? Derom är jag alldeles förvissad.” 
<sec/>
Men skulle icke han låta måla sig af mamsell Pasch för samma eller för ett dylikt ändamål? 
<sec/>
”Den narren, han skulle så. Hvad har han att blanda sig i dessa saker? Men han är med visshet förekommen. Honom sjelf har jag, såsom man kallar det, arrêterat under dessa dagar på ett eget och passande sätt; och mamsell Pasch väntar honom icke vidare.” 
<sec/>
Nå, det skulle i alla fall icke vara så farligt; ty blott och bart med ett porträtt kan en dylik sak ej utföras. Här måste något tillkomma. 
<sec/>
”Och det skall hennes nåd, madame Cornelia Björnram tillägga!” inföll grefven med ett uttryck af hög känsla. 
<sec/>
Jag skall så, svarade hon med tillförsigt. Men jag måste hafva något af er, af er sjelf. 
<sec/>
”Af mig?” 
<sec/>
Ja, af er. 
<sec/>
”Hvad? hvilket? om jag får fråga.” 
<sec/>
Blif icke förfärad. Jag måste afklippa en af edra hårlockar, och sedan .... 
<sec/>
”Sedan?” 
<sec/>
Låt mig spörja er: har man aldrig åderlåtit er? 
<sec/>
”Mig? nej aldrig. Jag har hittills alltid njutit af en temligen god helsa.” 
<sec/>
Men icke nu. Nu måste ni åderlåtas. 
<sec/>
”Jag åderlåtas? Jag känner ingen hufvudvärk.” 
<sec/>
Men jag behöfver en half jumfru af ert blod. 
<sec/>
”Mitt blod?” 
<sec/>
Ja. Jag säger ännu en gång: porträttet ensamt skulle icke verka. Har fröken Hedvig nånsin sett er? 
<sec/>
”Hedvig Taube har visst någon gång i förbigående sett mig,” svarade han, och vände sig oförmärkt åt sidan, liksom för att dölja en del af sitt ansigte. 
<sec/>
Den skarpsynta fru Björnram upptäckte i alla fall en lindrig rodnad, som hastigt gendrefs af en ännu starkare blekhet på grefvens kinder. 
<sec/>
Akta er! hviskade hon halfhögt. 
<sec/>
”Säger ni nu, att jag skall akta mig? Hvad menar ni, fru Cornelia? 
<sec/>
Jag menar, att ... att ni skall vara utan all fruktan. Vet ni, om fröken Hedvig har något tycke för er? Har ni vexlat många ord med henne? ”Intet!” utbrast Robert Augustin med en säkerhet i rösten, som nästan förekom den sluga trollpackan litet tillgjord. 
<sec/>
Nånå, fortfor hon; jag gör icke dessa frågor af nyfikenhet, utan af nödvändighet. Akta er emellertid för konungen: han blir svartsjuk i samma mån som han åldras. 
<sec/>
”Store Gud! men jag försäkrar er, madame! att hans majestät vet ingenting härom.” 
<sec/>
Var också trygg för mig: jag skall icke låta gamle Fredrik veta något. Men jag ville endast varna er. Ni minns hvad som hände den stackars underofficeraren? 
<sec/>
”Han, som skickades ut i ett ärende till – jag mins icke rätt – till Ladugårdsgärdet, tror jag, och der träffades af en beställd kula, emedan han var fästman och älskare åt en flicka, på hvilken konungens öga fallit?” 
<sec/>
Ni ser således ...? 
<sec/>
”Jag förstår. Det är afskyvärdt!” 
<sec/>
Likväl är ju gamle Fredrik den godmodigaste furste, den tåligaste regent. Det är blott i kärleksaffärer han är tyrann, och icke der alltid. Det kan dock vid tillfälle passa sig så, att han för fröken Taubes skull kunde vilja skjuta en vacker karl för pannan; och det är derföre alltid bäst att vara på sin vakt. 
<sec/>
”Men till all lycka är jag ingen vacker karl. Det intygar bäst mitt porträtt,” tillade den fremmande. En knappt märkbar suck bortdoftade i luften mot hörnet af kammaren der han befann sig. 
<sec/>
Jag vet också, inföll fru Björnram med en genomträngande blick, att, blott ni sjelf är försigtig, så har ni ingenting att frukta från fröken Taubes sida. Jag skulle kunna förtro er något; men blif allenast icke än ytterligare dyster! 
<sec/>
”Åh, jag vet hvad ni vill säga säga mig, madame Ni vill förtro mig, att fröken Taube icke älskar mig.” 
<sec/>
Ungefär så. 
<sec/>
”Det är också icke derpå jag bygger. Det är nu tio år sedandess, och jag frågar icke mera derefter. Ha .. min Gud! här är icke frågan om kärlek. Icke för mig! Mina bröder, eller åtminstone en af dem, har nog af denna känsla: den himmelska, den romantiska.” 
<sec/>
Ni är således också för egen del öfvertygad om att fröken Taube icke hyllar er med denna känsla? 
<sec/>
”Ja! Så är det ... af anhängighet till majestätet, eller af exklusivt tycke för Fredriks person, eller helt enkelt deraf, att hon icke känner mig vidare, än att hon måhända någon gång förr som hastigast sett mig.” 
<sec/>
Riktigt! 
<sec/>
”Nog af: mig älskar hon icke, det vet jag.” 
<sec/>
Och det efterfrågar icke grefve Robert Augustin! tillade fru Björnram med en moders ömma blick och med en fées öfvertalande ögonkast. Jag känner ganska väl hvari hela saken består, slöt hon. Min vän vill genom sin kloka och skickligt anlagda plan bekomma Ekolsund; och det skall lyckas. Konung Fredrik har för en gammal Hessisk fordran, sedan Ryska kriget, redan af kung Carl XII i lifstiden bekommit Ekolsund; och Svenska ständerna hafva nyligen stadfästat denna gåfva, hvaremot konungen eftergifvit sin landtgrefliga Hessiska fordran hos kronan Sverige. Detta skulle dock ej mycket betyda, så vida saken stannade härvid. Men den gamle, gode konungen har beslutit att förära Ekolsund åt fröken Hedvig Taube, för att, efter hennes död, öfvergå till små grefvarne Hessenstein. 
<sec/>
”Förlåt mig! blott till den äldste, Wilhelm Fredrik.” 
<sec/>
Nå, lika mycket; Ekolsund skulle då blifva ett Hessensteiniskt fideikommiss. Men allt detta vill min vän hindra? 
<sec/>
”Ja, vid Gud!” 
<sec/>
Under tiden är affären så långt kommen, att fröken Taube redan erhållit det sköna Ekolsund, flyttat dit och bor der. Huru det kan komma att gå med hennes små söner, grefvarne Wilhelm Fredrik och Eduard, får framtiden visa ... icke så? 
<sec/>
”Riktigt gissadt!” 
<sec/>
Emellertid, då nu den underbart täcka fröken Taube är i full besittning af Ekolsund, som ständerna upplåtit åt konungen, och hvarpå konungen, såsom man säger, gifvit fröken Hedvig ett formligt gåfvobref .. är det sista sant? 
<sec/>
”Ja!” svarade Robert sakta, och blinkade. 
<sec/>
Somlige betvifla, att konungens gåfvobref kommit längre än i tankarne eller i ett ännu ofärdigt koncept. Men lika mycket, jag antager det, och det gör här ingenting till vår sak. 
<sec/>
”Nej, ty fröken Taube har dock Ekolsund; och jag känner tillika af säker hand, att hon redan i sin sekretär eger konungens gåfvobref, underskrifvet med Fredriks egen hand.” 
<sec/>
Förträffligt! Nu återstår endast, att den sköna och intagande fröken Hedvig äfven å sin sida utfärdar ett gåfvobref på Ekolsund åt grefvarne Thott, så hafva de sitt bortroffade fädernegods tillbaka. Till grefvarne Thott – hm, hvad säger jag? – icke till alla, utan endast till Robert Augustin. 
<sec/>
”Madame Cornelia?” 
<sec/>
Vi äro ju vänner? hvad skadar det då, att vi tala uppriktigt med hvarandra? För öfrigt är jag säker, att ni lemnar edra tre bröder fullkomlig indemnisation. 
<sec/>
”All möjlig ersättning, utan tvifvel; så vida saken ens kommer så långt.” 
<sec/>
Fröken Taube älskar er icke, gref Robert: hon har knappt sett er, och det fordom; är det icke så? Huru skulle hon då kunna bringas derhän, att gifva er gåfvobref på sin stora, sköna egendom, och det till förfång för sjelfva sina små söner? Sådant kan icke ske utan till följe af enchantement .... 
<sec/>
”Trolldom, ja. Det är också derföre jag vändt mig till er, min nådiga fru Björnram.” 
<sec/>
Och jag skall icke svika er. 
<sec/>
”Men göromålet fordrar skyndsamhet. Jag vill icke förekommas.” 
<sec/>
Af den Hessiske Adonis, såsom man kallar honom, befarar ni ju ingenting nu? 
<sec/>
”Af von Pahlen? Nej. Jag har vetat upptaga hans tid och hans person på ett sådant sätt, att han hvarken skall kunna beställa sig porträtter, förse dem med undergörande attributer från någon andebesvärjerska, eller annorledes få tillfälle att sätta sig i rapport med fröken Taube.” 
<sec/>
Fruktar ni då för edra bröder? 
<sec/>
”Icke, så vida jag kan få min sak tillräckligt hastigt i ordning. Och detta beror endast på er, min fru.” 
<sec/>
På mig skall ni icke behöfva vänta. 
<sec/>
”Har någon af mina bröder varit hos er nyligen? Ni frågade deras namn vid dörren, då jag kom. Väntade ni dem, madame?” 
<sec/>
Visst icke. Men jag frågar mig alltid före, när någon söker inträde genom min dörr. Man kan icke anse sig lefva utan all rädsla här i staden nu, då konungens högra hand, herr Erland Broman, har sina utskickade öfverallt, i mörkret så väl som i ljuset; och nästan ännu mer i det förra! 
<sec/>
”Ni säger något. Dock .. för honom är jag alls icke rädd.” 
<sec/>
Ni har herr Broman på er sida? Då är ni en lyckans man. 
<sec/>
”Vi skola närmare tala härom vid tillfälle. Nu till det angelägna, min fru. Jag vill nödvändigt veta, om ni träffat en eller flere af mina bröder?” 
<sec/>
Jag vill då säga er något i förtroende. Om ni begifver er ut till Järfva klockan sju i morgon bittida, så skall ni få träffa, om icke alla tre edra bröder, dock Åke och Clas. 
<sec/>
”Jag kan nog tro, att icke Tage låter sig råkas. Och han är likväl den, jag framför allt önskade finna.” 
<sec/>
Godt: följ likväl mitt råd. Skulle också ej Tage Ezechiel Thott vara derute, så skall min vän säkert finna ganska nyttigt att träffa Clas och Åke i morgon bittida. Tro mig! det skall visa sig. Jag säger icke mer. Men var då icke sednare än half åtta på Järfva. 
<sec/>
”Var utan fruktan.” 
<sec/>
Nu skola vi afsluta det nödvändiga här. Fruktar grefve Robert Augustin att se blod? 
<sec/>
”Jag? blod? Nej .. åhnej!” 
<sec/>
Jag förmodade det. Intag då plats här i stolen. Vik upp rockärmen. 
<sec/>
Patienten gjorde efter befallning, ehuru icke utan en viss ovilkorlig rysning. Fru Björnram gick fram till sitt bord af inlagdt ebenholz, drog ut en liten lönlåda och upptog en snäppare af emaljeradt stål. Hon grep ur en annan låda en liten guldkopp, strödde i dess botten tvenne prisar välluktande pulver, och gick fram till sin vän. 
<sec/>
I stället för att vanliga fältskärer vid åderlåtningar pläga ombinda armen med en remsa af rödt kläde, gjorde fru Björnram det nu med en svart. Hon snodde bandagen så hårdt om Robert Augustins arm, att ådrorna svällde liksom i förtviflan; och hon betraktade med uppmärksamhet vissa figurer, som den ena ådern härunder bildade i skinnet. Hastigt, då hon fann allt på den punkt hon önskade, närmade hon den damascerade snäpparen till huden, knäppte till, och en fin stråle af mörkröd blod nedflöt i guldkoppen. 
<sec/>
Det skall icke skada, icke matta, sade hon med en vänskapsfull blick på grefven. Hon tilltryckte det lilla såret med pekfingret, och slog derom en tät bindel. 
<sec/>
Det här skall vara läkt, innan ni vet ordet af, hviskade hon. 
<sec/>
”Tack, min nådiga fru Björnram,” sade han och kastade ett öga ned i koppen. ”Jag tycker på utseendet, att min blod ser ganska frisk ut. Men hvad är det, som simmar och flyter?” 
<sec/>
Det är pulver. 
<sec/>
”Pulver?” 
<sec/>
Ja. 
<sec/>
”Har jag haft pulver invärtes i mina ådror? Har det flutit ut?” 
<sec/>
Ah, bah! Det är pulver, som jag ilagt. Utan det, hvad tror ni väl, att er stackars blod skulle kunna uträtta? 
<sec/>
”Ni är utomordentligt vis och skicklig, fru Björnram. Och detta pulver är från Finland? Från Tawastland? Jag är säker derpå.” 
<sec/>
Nej, högre upp i norden. Det är pulveriseradt af en växt från norra afsatserna på landthöjden Maansälka. 
<sec/>
”Store Gud! hvilket underbart namn .. och der har pulvret vuxit?” 
<sec/>
Och ni skall få erfara dess verkan på det föremål vi åsyfta. 
<sec/>
”På fröken Hedvig Ulrika Taube? Ah .. om ni talade sant!” 
<sec/>
Fråga mig icke vidare. Gå nu, för i afton; men kom åter i morgon eftermiddag. Då skall porträttet vara prepareradt. 
<sec/>
”Prepareradt med min blod och med detta pulver? Gud, jag förstår allt! Det är fasligt.” 
<sec/>
Så mycket bättre. 
<sec/>
”Men är det nog, att fröken Hedvig får porträttet i sina händer? Om hon redan älskade mig till någon grad, kunde väl detta för resten göra tillfyllest. Men nu kan förmodligen, fruktar jag, det förtrollade porträttet icke hos henne väcka all den tjusning, som jag önskar och behöfver: det kan icke bemäktiga sig henne och tvinga henne till min ynnest fullkomligt, med mindre ...” 
<sec/>
Låt mig se, svarade fru Cornelia begrundande. Jag kan icke ännu yttra mig öfver denna omständighet; men när min vän Robert Augustin i morgon kommer för att hemta sitt indränkta och till incantation, såsom vi kalla det, preparerade porträtt, så skall jag vidare nämna hvad som behöfver göras. Det torde väl hända, att det blir nödigt, att fröken Taube ej blott kommer att hålla målningen i sin hand, utan hafva den hängande öfver sitt bröst. 
<sec/>
”Öfver hjertat, skulle jag tro?” 
<sec/>
Jag skall tänka derpå. Ni skall få säkert svar. Har min vän någon passande halskedja af guld? 
<sec/>
”Nej. Men här, om jag får, äro penningar dertill. Tag! och var så god och ordna allt åt mig.” 
<sec/>
Penningar? Det behöfs icke. Vi skola tala derom framdeles. Nu får intet mynt här lemnas. Allt skall vara färdigt i morgon eftermiddag klockan fyra. 
<sec/>
”Klockan fyra?” 
<sec/>
Var noggrann, var precis på tiden. 
<sec/>
”Jag skall infinna mig.” 
<sec/>
Efter att hafva vexlat ännu några ord och tagit afsked af värdinnan, aflägsnade sig grefve Robert Augustin från Hvita Björn, och mätte snart Svartmangatan fram emot Stortorget. 
<chapter/>

<chaptername>TREDJE KAPITLET.</chaptername>

<chaptername>SÄLLSKAPET PÅ STORTORGET.</chaptername>

<sec/>
Jag heter von Drachenmilch, och är fänrik. 
<sec/>
Robert hade knappt hunnit till Svartmangatans mynning vid Stortorget, då han nära den höga brunnen varseblef en grupp af flera personer, i lifligt och högljudt samtal. Denna brunns byggnad är utförd i huggen sten af mörkgrått slag, är stor, och egnar sig ganska väl att bakom sina hörn dölja personer, som ställa sig klokt. 
<sec/>
Grefven skulle icke hafva stort fästat sig vid ett buller på öppet torg, hvilket under denna oroliga tid icke var ovanligt. Men han tyckte sig redan på afstånd höra ett par namn högt uttalas mellan de starka utbrott, som slagsmålet i öfrigt medförde. Dessa namn gjorde, att han tvärstannade vid ändan af Svartmangatan, i stället för att framskrida in på torgplatsen. 
<sec/>
”Hvad kan man mena med löjtnant von Pahlen, derborta, som jag tydligen hör vara målet för deras samtal?” hviskade Robert Augustin till sig sjelf. ”Skulle man hafva upptäckt något? Jag märker en lång Hessisk officer och ett par Upländningar. Det är ohyggligt att man så på öppen gata kan utsätta uniformer för vanhedrande!” 
<sec/>
Grefve Robert drog kappkragen högre upp öfver kinderna och nalkades varsamt. 
<sec/>
”Hvad? Hvilken röst?” utbrast han hastigt och hejdade ännu en gång sina steg. ”Jag hör tydligen min bror Clas Emanuel derframme!” 
<sec/>
Det var verkligen en skön basstämma, som lät förnimma sig vid ena hörnet af brunnen. 
<sec/>
”Kommen, mina herrar!” sade denna röst. ”Jag finner på en gång barnsligt och skamligt, att vi stå så här.” 
<sec/>
Huruså, min gunstig herre? inföll en grof organ på halfbruten Tyska. Jag finner icke skamligt, att tala om min landsman, som man på ett gement sätt narrat; och det är icke barnsligheter jag bjuder på, då jag ännu en gång säger er, att jag skall hafva honom tillbakas innan morgonen, eller ock kostar det lifvet på någon här. 
<sec/>
”Kan icke herr fänriken gå med sin klagan till konungen; han skall nog taga rätt på denne sin förlupne landsman, liksom på så många andra.” 
<sec/>
Konungen taga rätt på sin förlupne landsman? Detta ord skall kosta en droppa blod, hoppas jag! röt den Tyska basen, och tillade: se så, säg ännu en gång att löjtnant von Pahlen är förlupen! 
<sec/>
Det orediga sorlet ökades, och de kämpande drogo sig från brunnen framåt Kåkbrinken. Man såg den djerfve Tyska fänriken, med de yfviga knebelbarterna, svänga sig till höger och venster i den mörka hopen. 
<sec/>
”Det är bra förargligt, att vårt familjnamn skall inblandas i detta råa gräl; jag hör den der förb–de Tysken den ena gången efter den andra ropa på gref Thott! gref Thott! Min bror har fått krakel på halsen för min skull. Jag måste närma mig dessa herrar och utforska, hvari misstankarne bestå.” 
<sec/>
Han gick nedåt Kåkbrinken, närmade sig flocken och skrek till med en skärande röst i örat på den närmaste han der träffade: ”skulle här händelsevis vara någon bekant till den olycklige löjtnant von Pahlen, såsom jag tycker af uttrycken, så ber jag honom följa mig; ty jag anropar hans bistånd!” 
<sec/>
Hvad? Tarteiffel! utropade fänriken, finnes här en, som känner min landsman, vän och förman? 
<sec/>
”Skynda! skynda!” ropade gref Robert. 
<sec/>
Godt; här är jag. Hvarom är frågan? fortfor Tysken. 
<sec/>
”Jo, jag begär några personers biträde, för att rädda en inspärrad, som man förorättat. Man har burit sig ganska nedrigt åt emot en viss löjtnant von Pahlen. Följ mig, min vän!” 
<sec/>
Den Hessiske officeraren såg skarpt på den ankomne, och mätte honom från hufvud till fot. Tarteiffel! sade han ännu en gång, halfmorrande för sig sjelf. 
<sec/>
Hvart skola vi då gå? utbrast han högt. 
<sec/>
”Att befria en ung man, som bör få njuta af friheten, likasom vi sjelfva,” ropade Robert Augustin. 
<sec/>
Men, för f-n, herre! jag är just den, som är här för att befria den instängde löjtnant von Pahlen. Det är just för den saken, jag slåss här på öppen gata, emedan den här förb–de herr Thott nekar att säga mig, hvarest han inspärrat honom. 
<sec/>
”Ni?” utbrast gref Robert med tillgjord enfald. ”Nå, verkligen? Jag tyckte således rätt, då jag på långt håll hörde Pahlens namn. Hvad vill ni honom? Och huru kan ni lösgöra honom härute på gatan? bland dessa män?” 
<sec/>
Åh, det vet jag bäst, svarade Tysken. Jag har med visshet fått höra, att han af en gref Thott blifvit innästlad i ett dystert, i ett djupt melankoliskt förhållande: kort sagdt, han har blifvit förd till ett spelhus. 
<sec/>
”Det är ganska sant; så mycket vet också jag,” utbrast Robert. 
<sec/>
Nå, ser ni? Men från spelhuset har han genom en hemlig gång eller genom en våning, kort sagdt, genom några rum, som Tarteiffel icke rätt vet hvar de ligga, blifvit förd afsides och instängd. Hvad säger ni om sådant? 
<sec/>
”Det är hvad jag tror har händt. Men huru kan allt detta hjelpas på gatan?” 
<sec/>
På gatan? Lättsinniga fråga! Här på Stortorget har jag och ett par vänner råkat träffa på den der gref Thott; och således så .. kort process .... 
<sec/>
”Nåväl, hvad hör han hit?” 
<sec/>
Jo, han hör mycket hit. Kunna vi bara tvinga gref Thott att utlemna den instängde, eller så mycket som dock säga oss hvar han finnes, så behöfva vi icke mer. Hahaha! jag skall nog taga ut honom, von Pahlen, vore det ock ur Blocksbergets djupaste håla. 
<sec/>
”Men hvem säger, att det är en gref Thott, som har gjort detta?” 
<sec/>
Det säger jag, utbrast fänriken. Och jag hör till dem, som ganska väl veta hvad de påstå. Han slog med sin breda hand på värjfästet, så att ett starkt eko klang genom gränden. 
<sec/>
”Hvem har berättat er den historien?” 
<sec/>
Lika mycket. 
<sec/>
”Nå, efter ni ej vill omtala det, så gör det också mig lika mycket. Det är nog, att jag vet hvar von Pahlen sitter undanstucken; men jag kan icke taga honom lös, ensam, utan måste utbedja mig biträde af några raska officerare. Det är här i trakten; och då jag vid förbigående märkte er, mina herrar, kunde jag icke bättre göra, än vända mig till er.” 
<sec/>
Förträffligt! Ni vet hvar min löjtnant sitter? Jag skyndar med er, sade den hederlige Tysken; och jag tar ett par af mina raska vänner med mig. 
<sec/>
”Som ni vill,” svarade den fremmande. 
<sec/>
Under allt detta hade gref Clas Thott stått som en stum betraktare. Han igenkände snart sin broder Robert, men hade ingenting velat yttra, emedan han ej egde ringaste begrepp om hela denna sak. Han kände sig ganska glad öfver att se sig befriad från anfallet af den jettelike Hessiske fänriken. Men, ehuru han ej viste hvad han skulle tänka om hela händelsen, och om löjtnant von Pahlens instängning, tyckte han sig ändock ej böra helt enkelt gå sin väg eller i tysthet smyga sig bort från ett sällskap, der han lidit smälek. Då han i sitt ställe dessutom nu såg sin bror invecklad i tvisten, hade han ännu ett skäl till att dröja. 
<sec/>
”Hör på, herr fänrik,” utbrast han, ”ni har förolämpat mig på öppen gata genom förebråelsen för ett nidingsdåd, hvarom jag saknar allt begrepp; och jag utkräfver upprättelse af er. Såsom jag emellertid rätt väl inser, att ni handlat af den vackra bevekelsegrunden, att förhjelpa en instängd landsman ut i friska luften, ehuru ni begått den barnsligheten att anklaga mig för hvad som icke alls rör mig, så vill jag uppskjuta tvekampen med er, tills ni först fått reda på er vän och räddat honom. Häruti vill jag till och med sjelf vara er behjelplig, om ni ej har något deremot?” 
<sec/>
Bra! förb–dt bra! Vill grefven sjelf nu hjelpa till att försätta den i frihet, som han instängt? Det kallar jag hederligt: kom! Allons, allons, chiens de l’enfer! allons, mes amis! 
<sec/>
”Jag vet ej hvad ni pratar, min vän!” utbrast grefve Clas Thott. ”Jag säger er ännu en gång, att ni är befängd.” 
<sec/>
Intet dröjsmål nu vidare, mina herrar! ropade Robert. Sticken in edra svärd, och följen mig. Jag skall föra herr – jag vet icke hur jag bör titulera – men, nogaf, jag skall föra er till von Pahlen. 
<sec/>
Den gode Tysken brummade ännu något, men fann ganska klokt att gå i en anförares fotspår, som skulle leda honom till sin väns och förmans befrielse. 
<sec/>
Jag heter von Drachenmilch och är fänrik i min nådige landtgrefves, konungens tjenst! sade han, stack sabeln i skidan, och räckte den fremmande sin hand. 
<sec/>
Robert Augustin förde sällskapet utför brinken, och man befann sig snart på Westerlånggatan. Här vek han med de öfrige af till venster, och kom efter en liten promenad till en port, som bar upp till den beryktade ”Solens Morfar”: namnet på en spelklubb af stor inflytelse, eller rättare ett öknamn på värdshusets värd, hvarefter klubben sjelf i hvardagstal bekommit sin titel. 
<sec/>
Men innan vi kunna omtala hvad här tilldrog sig på tisdagsnatten, måste vi först se oss litet omkring på något nyss föregående. 
<chapter/>

<chaptername>FJERDE KAPITLET.</chaptername>

<chaptername>SOLENS KLUBB.</chaptername>

<sec/>
Han skulle måhända vara en förnuftig man? 
<sec/>
Vid denna tidpunkt, då allmänna tänkesättet i hela landet, men allramest i hufvudstaden, var så upptaget af planer för thronföljden efter den gamle konungen, hände af naturliga grunder, att många politiska sällskaper bildades. Deras ledamöter råkades ofta i form af hemliga klubbar på vissa källare i staden. Carl XII:s systersons son, den unge hertig Carl Peter Ulrik af Holstein, hade många röster för sig; isynnerhet uttalade bondeståndet sig starkt för honom, innan det blef bekant, att denne furste öfvergått till Grekiska läran och blifvit antagen till thronföljare i Ryssland. Sedan hade bönderne, jemte ett betydligt parti bland de andra stånden, omfattat kronprinsen af Danmark. Det fanns en annan afdelning inom ministèren, några de förnämsta af adeln och af presterne, jemte flera borgare, som ville hafva prinsen af Zweybrücken. Men ännu en betydlig politisk kohort, särdeles inom presteståndet, tänkte med allvar och nit på prins Fredrik af Hessen Cassel. Ingen hade hittills i dessa dagar med synnerlig förkärlek kastat sig på utvägen, att genom furstbiskopens af Eutin utväljande till Svensk kronprins finna ett medel att kringgå eller undvika alla de politiska stormar, som hotade att sammanstöta öfver Sverige från Ryssland och Danmark liktidigt. Den Holstein-Gottorpska stjernan, af ödet utsedd att en gång föras till den nordiska thronhimlens zenith, lyste ännu blott nere vid horizonten såsom ett litet ljus af fjerde ordningen. 
<sec/>
Hvad kung Fredrik sjelf under allt detta önskade eller tänkte, hade man sig icke mycket bekant. Hans beredvillighet, att i allt lämpa sig efter ständernas vilja, uttyddes af flere såsom personlig svaghet, om ej politisk liknöjdhet, hos den gamle monarken. Han ville blott njuta en så vidt möjligt lugn ålderdom, och slutligen bekomma en rolig död, tänkte man. Icke desto mindre kunde åtskilliga skäl tala för den förmodan, att prins Fredrik af Hessen Cassel måste ligga konungen närmast om hjertat att se som efterträdare på sin konungsliga stol. Utseendet af politisk liknöjdhet var möjligen ett antaget sken blott. Konungen hade aldrig med synnerlig aktning yttrat sig om de politiska partier, som mest delade allmänheten: han hade kallat det ena ”Hattar”, det andra ”Nattmössor” och det tredje ”Resmössor”. Det sista, som ville omfatta en vis medelväg, förlorade snart all sin betydelse, och det allmänna namnet Mössor qvarstod för hela den kohort, som tillhörde det före 1739 års riksdag gällande Hornska partiet; hvaremot Hattarne, med grefvarne Gyllenborg och Lewenhaupt i spetsen, understödda, om ej från början ledda af riksrådet C. G. Tessin, med segrande öfvervigt ända till 1742, hyllade grundsatserna af ett närmande till Frankrike. Striden emellan Hattar och Mössor var ej ännu så karakteristiskt utbildad, att icke dessa benämningar, isynnerhet af konungen och hans omgifning, kunde brukas på skämt mer än på allvar. Man gör också Mössorna orätt, om man anser dem, åtminstone på den tiden, för några egentliga Ryssvänner. De tillhörde väl ett parti, som mer och mer omfattade grundsatsen af Rysk allians, såsom för Sverige nyttigast; men detta kom ej af kärlek till det Moskovitiska, hvilket de fosterländskt sinnade bland Mössorna i grunden hatade lika mycket, som Hattarne gjorde det; utan hade, enligt den erfarne kanslipresidenten gref Arved Horns politik, sitt upphof i nödvändigheten för Sverige att hålla fred med den östra grannen, för att under tiden hemta krafter efter de Carolinska ansträngningarne. Detta system utgick från ett slags negativt värn emot Ryssland; hvaremot Tessins och Gyllenborgs anhängare, vännerne af den Franska politiken, förfäktade angelägenheten för Sverige att förskaffa sig ett positivt värn emot den farliga grannen, genom en stark allians med Europas största makter i vester. Det är ostridigt, att begge dessa till utseendet så stridiga tänkesätt hade fäderneslandets välgång till syfte, och således förtjenade all aktning, innan striderna inom rådkammaren och på riksdagarne urartat till personliga förföljelser och egoistiska beräkningar. Att likväl också sådant ej var fullkomligen frånvarande under denna tid, trodde allmänheten sig skymta i några af det Sekreta Utskottets handlingar; och de fem senatorernes afsättning, som skett för endast några år tillbaka, hade qvarlemnat mörka spår i ganska månges föreställningar, som hoppats på mera oväld hos det nyss uppkomna Franska partiet. Då likväl hvarken namnen Bonde, Bjelke eller Creutz kunde fritagas från alla fläckar, i afseende på riksförvaltningen och isynnerhet vissa åtgöranden vid den förhatliga Nystadska freden, så förbigick katastrofen den 14 mars 1739 med temligt lugn. De fem rådsherrarne begärde sjelfve sitt afsked, och fingo det. Emellertid syntes de härigenom hafva vidgått anklagelsernas riktighet. Det Franska partiet, som segrat, uppbar derföre ingen stor eller farlig harm från folkets sida. Det utgjorde den tidens ”unga Sverige”, och vann med hvarje dag ny styrka. I sitt öfvermod ville det redan på färsk gerning pröfva sina späda krafter mot jetten i öster, och förmådde i julii 1741 utverka krigsförklaring mot Ryssland. Utan tvifvel funnos stora skäl härtill, utom Sinclairs mord och det upptäckta hemliga förhållandet mellan Ryska ambassadören i Stockholm, Bestuscheff Riumin, och baron Gyllenstjerna, kanslisekreterare hos sjelfva grefve Gyllenborg, och hvilken, natten efter den 8 mars, på besök hos Bestuscheff, förrådt sin herres och hans partis hemliga planer mot Ryssarne. Men om giltiga anledningar voro för krig, behöfdes likväl en hjelte till dess utförande. Grefve Charles Emil Lewenhaupt hade i början af september samma år rest öfver till Finland såsom general en chef för Svenska arméen mot Ryska fältmarskalken Lascy. Men redan vid sin ankomst möttes han af den nedslående tidningen om generalmajor Wrangels olycka vid Wilmanstrand. Lewenhaupt hemsände väl en rapport, som skulle förklara allt till det bästa, och gjorde händelsen ej till ett egentligt nederlag, utan till ett ärofullt öfvermannande, hvarvid Ryssarne, 8000 mot Wrangels 3000, påstodos hafva lidit mångdubbla förluster, och Wrangel endast af klokhet hafva dragit sig tillbaka. Emellertid blefvo underrättelserna från kriget allt mörkare. Hvarken Lewenhaupt, Buddenbrock eller Bousquet utförde några lysande bragder. Lascy och Keith trängde allt närmare in på Svenska Finland, öfver Fredrikshamn och Borgo ända till Helsingfors. I stället att föra Svenska hären till segrar, hade grefve Lewenhaupt begifvit sig hem till 1742 års riksdag, och der börjat ett försvar med bläck och penna emot sina landsmän, hvilket man hellre hade önskat uppenbara sig i ett försvar mot fienden med krut och stål. Säkert talade ganska mycket till grefvens ursäkt, hvilket behöfde komma i dagen. Men icke desto mindre hade Franska partiet genom Finska krigets tragiska vändning fått en ganska svår stöt, hvilken på riksdagen hade tagit utseendet af hjertstöt. 
<sec/>
Så stodo sakerna. Den gamle, gode konungen, som från krigets början förklarat, att han i egen person ville anföra sina tappra Svenskar i Finland, men som af ständerna afråddes härifrån, råkade genom underrättelserna från öster i en sådan eld, att han ännu en gång förnyade sitt förslag att på gamla dagar gå i fält. Detta afböjdes ånyo. Hvad, deremot, kung Fredrik kanske icke så ogerna såg, ehuru han mindre lät förmärka nöjet deröfver, var Hattpartiets söndring och minskandet af grefve Gyllenborgs myndighet. Såsom de längesedan slagne Mössorna icke heller ännu hunnit förstärka sig till den nya makt, som framdeles grydde för dem, så inträffade ett slags interregnum, hvarunder konungen sjelf nästan hade något att säga. 
<sec/>
Härunder var det som thronföljdsfrågan med förnyad ifver företogs. Man fortlefde 1743. 
<sec/>
Det är naturligt, att under denna stiltje emellan de tvenne hufvudmakterna i landet, hvilka för ett ögonblick befunnos svaga, den ena, emedan han var på väg att förlora fältet, den andra, emedan han ej ännu vunnit det; skulle konungen kunna hysa tankar om möjligheten för planer, som lågo honom närmare, och, bland dem, vinnande af thronföljd för prins Fredrik af Hessen Cassel. Konungen hade för åtta, tio år tillbaka legat i fejd med presterskapet, och af det fått uppbära stora obehag i och för fröken Taube. Men detta var bilagdt nu. Drottning Ulrika Eleonora hade afgått från skådeplatsen. Konungen hade af ständerna bekommit Ekolsund, som hvar och en viste, att han ämnade skänka fröken Taube; och sjelfva ridderskapet och adeln hade till och med ej funnit under sin värdighet att till konungen ingå med en anhållan, det hans majestät ville af Ekolsund för framtiden upprätta ett fideikommiss åt sin äldste son med Hedvig Taube, hvilken såsom grefve Hessenstein var medlem af Svenska riddarhuset, och sålunda utgjorde det presumtiva hufvudet för en ätt, hvilken genom majorat borde förstärkas. En så välvillig stämning mot konungen från adelns sida, delades också numera till en stor del af det försonade klericiet, i hvars krets en af de ädle Benzelierne ej kunde tillåta ett långvarigt hat emot den smorde. Presteståndet var denna tid nitiskt för den Hessiska successionen. 
<sec/>
Mången viste väl ej så noga gången af konungens uträkningar och planer; men åtskilliga landtgrefliga officerare, som visade sig här och der på klubbar och värdshus, undgingo ej uppmärksamhet. 
<sec/>
Källaren vid Westerlånggatan, hvilken af de invigde kallades Solens Morfar, utgjorde en notorisk samlingsplats för dem, som icke ville hafva den unga hertigen af Holstein, Carl Peter Ulrik, till thronföljare; det vill säga, dem, som voro emot böndernas dåvarande majoritet. Grefve Robert Augustin Thott brukade besöka denna klubb; och kanske ej blott och bart för politiska syftemål. 
<sec/>
Han hade stigit ditupp en afton, just dagen innan den, hvarmed vår berättelse började; således thorsdagen innan han påhelsade mademoiselle Pasch, första gången, hvilket var en fredag. 
<sec/>
Han hade inträdt i de rum, som voro upplåtna åt spelpartier. Det utgjorde klubbens ostensibla form att vara spelhus. Grefve Robert viste ganska väl, att ifrån spelrummen kom man genom en liten gång, hvars dörrar ej voro tillgängliga för andra än dem värden noga kände, till en liten helt och hållet afskild våning, med fönstren åt Svenska Prestgatan. Här träffades klubbens politiska medlemmar, till öfverläggningar, men ganska ofta också såsom blott ett slutet sällskap för enskildt nöje. De kallade hvarann då, på halft skämt, solens bröder; och om laget blef ännu gladare, titulerade man hvarann för solens gossar, hvaraf traditionellt ända till oss öfvergått benämningen ”ljusa gossar” eller ”ljusa pojkar”, hvars sarkastiska betydelse hvar och en vet. 
<sec/>
När Robert Augustin denna thorsdagsafton först inkom i spelrummen, och en af markörerne, som ville visa sig utmärkt artig mot den förnäma kunden, sjelf tog kappan och hatten af honom; framträdde värden, herr Westerfelt, och gaf grefven ett tecken, som ingen annan, hvarken af de spelande eller eljest öfver golfvet filosofiskt promenerande varseblef. Grefven tryckte, lika oförmärkt tillbaka, handen på ”solens morfar” och följde honom till ett af de inre rummen. 
<sec/>
När de blifvit ensamne, sade källarmästar Westerfelt: 
<sec/>
”Jag har en nyhet att anmäla för herr grefven.” 
<sec/>
Nåväl, min bästa vän: är nyheten politisk? 
<sec/>
”Jag tror nästan.” 
<sec/>
Hvaruti består den? Har någon af mina bröder ännu visat sig på klubben? 
<sec/>
”Nej, nej: för all del. Här är någonting helt annat.” 
<sec/>
Ni gör mig ganska nyfiken. Jag gissar: en utlänning? 
<sec/>
”Hur kunde herr grefven gissa det?” svarade Westerfelt med en mystisk enfald, som hade mycket tycke af illparighet. ”Det är en Tysk,” tillade han. 
<sec/>
En Hessare: det kan jag tro. 
<sec/>
”En ifrån Hessen, ja, ganska visst. Men han är verkligen så utmärkt, att herr grefven bör egna honom sin stora uppmärksamhet.” 
<sec/>
Af hvad skäl? Jag älskar ej Tyskar. 
<sec/>
”Jag vet det. Men denna gång ....” 
<sec/>
Hvarföre skulle jag här göra ett undantag? Hvad heter mannen? hvad är han? 
<sec/>
”Han är en löjtnant von Pahlen. Men,” tillade herr Westerfelt och såg sig om, likasom han fruktat hemliga åhörare, ”det är någonting eget med den unga löjtnanten, som icke bör passera herr grefven obegagnadt eller oanmärkt.” 
<sec/>
Det är väl någon af kung Fredriks hitkomna Casselska dagdrifvare, som den stackars gubben har föga heder och gagn af, men nödgas skänka desto mera dukater. 
<sec/>
”Jaja. Nå, det förstås, att om herr grefven icke efterfrågar alltsammans, så rör det visst icke mig. Men jag har fått vanan att vara herr grefven till tjenst såsom en uppriktig man.” 
<sec/>
Hvad nu? Jag tror att solens morfar är i stånd att blifva stött? Det hade jag i sanning ej väntat. Jag är herr Westerfelt ganska förbunden för äldre tjenster, och hoppas ej visa mig otacksam för blifvande. Är den Casselska löjtnanten kortspelare eller tärnings-vän? 
<sec/>
”Ingendera.” 
<sec/>
Hvad vill det säga? Aha, han älskar biljard, han är mästare med queue, han finner sin förtjusning i carambolage? 
<sec/>
”Alldeles icke. Jag har intet ögonblick sett honom spela.” 
<sec/>
Han skulle måhända vara en förnuftig man? 
<sec/>
”Det är icke möjligt.” 
<sec/>
Jag ser icke ett så stort ondt deruti. Han är således en politisk klubbist. Af hvad färg? 
<sec/>
”Han är en utmärkt vacker karl.” 
<sec/>
Narr! hvad hör det hit och till er klubb, min vän! yttrade grefven med en i hast påkommen ton af förnämhet, som han eljest ej alltid iakttog. 
<sec/>
”Det skulle verkligen icke höra hit,” svarade herr Westerfelt, ganska obesväradt.”Men jag säger bara,” fortfor han, ”att jag tror denne von Pahlen af naturen vara begåfvad med starkt fruntimmerstycke.” 
<sec/>
Hm, minsann! Det är så mycket bättre för honom; men hvad rör det oss? 
<sec/>
”Jag säger icke alldeles, att det rör herr grefven eller någon annan; men det kan, tror jag, göra det.” 
<sec/>
Tala då, min bästa Westerfelt! Skulle solens morfar till sina öfriga stora egenskaper äfven lägga den, att vara fruntimmerskarl? eller åtminstone förståsigpåare i den vägen?” 
<sec/>
”Obetydligt. Men det är ofta, äfven för politiken, nyttigt att hafva sina bekantskaper bland fruntimmer, eller bland dem som hyllas af fruntimmer. Jag har utväg till en sådan, som händelsevis och, jag tror, alldeles emot sin afsigt, låtit mig förstå ett och annat om den Casselska löjtnanten. Det är Marie Susanne ...” 
<sec/>
Hvad? hvad säger ni, Westerfelt? Fröken Taubes kammarjungfru? 
<sec/>
”Ja, en af dem: den yngsta, den så utmärkt vackra.” 
<sec/>
Jag vet, jag vet. Än se’n? Hvad har Marie Susanne sagt? Icke har hon inblandat mig? 
<sec/>
”Herr grefven? Kors nej! Huru skulle hon kunna det? Jag vet icke, om hon alls känner grefven?” 
<sec/>
Det är sant. Nej, hon känner mig icke. Jag påminte mig icke det. Nå, det gör också ingenting, oss emellan. Godt! Och Marie Susanne känner denna von Pahlen? 
<sec/>
”Något måste det vara. Men huru mycket hon känner honom, kan jag icke säga. Jag vet blott, att hon för några dagar sedan var här, och frågade, om icke herr löjtnant von Pahlen brukade ”freqventera solens morfar?” Kan man se! hvilka uttryck?” 
<sec/>
Hon frågade efter von Pahlen! från hvem? Säkert från fröken Taube sjelf? Min Gud! 
<sec/>
”Hon hade ett bref att lemna löjtnanten.” 
<sec/>
Ett bref? Det är förfärligt! 
<sec/>
”Hör på, herr grefve: den unga behagliga Tysken är nu derinne i de politiska klubbrummen. Han har meddelat sig med några, som räknas till Casselska partiet; jag menar dem, som intressera sig för att den der prins Fredrik af Hessen blir thronföljare. Säkert är han en utskickad från konungen, för att värfva anhängare åt denna liga, eller att förstärka den.” 
<sec/>
Bra! Då sköter han ingen kärleksaffär. 
<sec/>
”Är det derföre så säkert? inföll värden med på en gång hjertlighet och illparighet i blicken. 
<sec/>
Skulle han, fortfor Robert Augustin, skulle von Pahlen utgöra en konungens så intima partigängare, som ni tror, herr morfar, så kunde han väl icke tillika begå den oerhörda djerfheten, att göra fröken Taube sin kur? Han kunde väl icke då på en gång vilja utsätta konungen för den högsta vrede: den olyckliga, sköna riksgrefvinnan för en kedja af förargelser: och sig sjelf för lifsfara? 
<sec/>
”Jag kan icke svara härpå. Men något är å bane.” 
<sec/>
Jag måste hafva reda på detta! 
<sec/>
”Gå in, gå ditin, herr grefve. Löjtnant von Pahlen sitter, om jag ej bedrager mig, ensam nu, sedan ett par konungavänner nyss aflägsnat sig från klubben.” 
<sec/>
Hvarföre sitter han ensam? 
<sec/>
”Jag har ej fördristat mig kika i denna min kunds, lika litet som i någon annans papper eller dokumenter, hvari de studera på egen hand.” 
<sec/>
Godt! jag förstår: jag går ditin. Men hör mig, ännu ett ord: är den unga politiserande krigaren en uppriktig och god menniska? jag menar, är han sådan att han meddelar sig? 
<sec/>
”Jag har ej nog bekantskap med honom för att afgöra detta. Men jag tror, att allt beror på sättet.” 
<sec/>
Med dessa ord gjorde herr Westerfelt en förbindlig bugning för sin förnäma kund och aflägsnade sig. Grefve Robert Augustin gick inåt rummen. 
<sec/>
Ja, det är verkligen visst, att mycket beror på sättet! sade han halfhögt till sig sjelf. Den karlen är mera än en solens morfar. Men .. låt honom blott icke skåda alltför djupt i mina egna kort. Sådana der värdshusvärdar hafva en naturlig fallenhet för samtal, en håg för förtrolighet, som är god när den ej öfverskrider sin gräns. Jag får passa på något lägligt tillfälle att en smula stöta Westerfelt, för att litet afhålla honom från min person. Men ännu så länge .. ts! ts! här är dörren till solens djupaste helgedom. 
<chapter/>

<chaptername>FEMTE KAPITLET.</chaptername>

<chaptername>RIKSGREFVINNAN.</chaptername>

<sec/>
Håll! det går för långt – 
<sec/>
När gref Robert kom in i solklubbens politiska rum, fann han för sig en person, sittande i den blå manchestersoffan: en man, som visserligen kunde kallas ung, jemförd med äldre, men som dock utan svårighet kunde vara sina trettio år, alltså ungefär jemnårig med Robert Augustin sjelf. För att icke falla en obekant besvärlig, vände grefven sig ej genast till honom, utan satte sig vid ett bord, belagdt med kartor, der ledamöter af klubben ofta fördrefvo tiden med betraktande af länder och haf, vanliga föremål för de traktater man under öfverläggningarne förehade. 
<sec/>
Löjtnant von Pahlen tyckte förmodligen om att i hast bekomma sällskap, till sin förströelse, eller för angenäma underrättelsers vinnande. Han närmade sig på ett förekommande sätt; och då Robert händelsevis hade uppslagit kartan öfver Tyskland, började den gode Germanens ögon glimma af en fosterländsk eld. Dessa ögon voro i sig sjelfva utmärkt stora, ljusblå och uttrycksfulla. De klädde framför allt ett ansigte, som ofvanför den sköna pannan pryddes af kastaniebruna lockar. 
<sec/>
De begge herrarne utvexlade några ord om det geografiska läget mellan länderna i det tusenfaldigt splittrade Tyskland; och von Pahlen yttrade sig med mycken öppenhet rörande sina förhoppningar om den nyuppvuxna Preussiska monarkien, hvari han ville förutse en blifvande enhet för hela det kära fäderneslandet. Gref Robert biföll tanken, och fann den icke outförbar, derest en kraftfull man hölle tömmarne i Berlin. Detta, menade von Pahlen, vore just på väg att blifva händelsen. Han menade den unge konung Fredrik II. Hela denna vändning förundrade något gref Robert, som tyckte en dylik politik ej rätt förena sig med de Hessiska intressena. Han kastade en genomträngande blick på sin medtalare, hvilken förmodligen insåg hans förvåning. Von Pahlen nedslog ögonen med en viss naiv enfald, som klädde honom utmärkt. 
<sec/>
”Det må gå huru det kan med Preussen,” sade han; ”jag förstår icke mycket dessa saker. Också är politiken ej mitt fack.” 
<sec/>
Tvärtom! den synes vara herr löjtnantens hufvudsak, inföll Robert Augustin. 
<sec/>
”Ah,” utbrast den andre, ”huru har jag vunnit lyckan, att vara känd af min herre?” 
<sec/>
Af den enklaste orsak i verlden. I denna klubb anse vi oss alla som bröder; och vår värd har redan underrättat mig om min transbaltiske klubb-broders titel och namn. 
<sec/>
”Förträffligt! jag vet ingenting bättre, än att vinna bekantskaper.” 
<sec/>
Jag sjelf är icke krigare, fortfor den andre. Jag kan alltså ej, i utbyte uppgifva någon löjtnants- eller kaptenstitel. Jag är rätt och slätt proprietär på landet; och slumpen har behagat göra mig till grefve. 
<sec/>
”Åh? storartadt! dubbelt förträffligt! Och namnet?” 
<sec/>
Robert Augustin sade detta. De begge herrarne tryckte hvarandras händer. 
<sec/>
”Jag har endast några veckor varit i det sköna Sverige, men jag är redan förtjust deraf,” yttrade von Pahlen med ungdomlig värme. 
<sec/>
Vårt fattiga land är isynnerhet utmärkt rikt på vackra fruntimmer, inföll Robert Augustin. 
<sec/>
”Sant! alltför sant!” inföll von Pahlen med en uttrycksfull nick. 
<sec/>
Ni har väl icke ännu hunnit varseblifva hvad vi hafva berömvärdast ... 
<sec/>
”Bland sköna? Jo, jag har.” 
<sec/>
Men jag försäkrar, om ni vill tro mig, att Sverige äfven är utomordentligt rikt på en skatt af fula fruntimmer. 
<sec/>
”Hahaha! Hvarför icke?” 
<sec/>
Har ni sett någon riktigt karakteristiskt stygg? utbrast gref Robert med ett lika öfverljudt småleende. 
<sec/>
”Icke just bland damer. Men Stockholm eger sina karakteristiska karlfysionomier.” 
<sec/>
Aha! Nå, det är just så det måste vara, sade Robert Augustin, och sväljde en liten förargelse. Just härigenom afsticker våra fruntimmers skönhet och blir så mycket synbarare, fortfor han. Men äfven bland våra damer gifvas grader, det tillstår jag. Ingen förstår bättre att urskilja dem, än våra Tyska vänner. Det bevisas af vår gode konungs egen smak. 
<sec/>
Vid dessa på måfå, som det tycktes, men i sjelfva verket med flit afskjutna ord, kastade han sina ögon på von Pahlen, hvars öppna anlete tillkännagaf en hastig rörelse. 
<sec/>
Utan att låtsa märka denna, tog Robert Augustin ett papper och en bredvid liggande blyertspenna hvarmed han till sitt nöje ritade hvarjehanda tvärstreck och fantasibilder. Von Pahlen besåg dem och log deråt. Nu började Robert rita bokstäfver; och likasom för ro skull skref han ”Hedvig Ulrika” den ena gången efter den andra, så att detta förnamn alldeles öfversållade papperet. 
<sec/>
Von Pahlen såg naturligtvis också detta. Men utan all förlägenhet, tvärtom med den uppriktigaste och gladaste uppsyn i verlden, tog han pennan och skref ”Taube” såsom efternamn till alla dessa förnamn. Slutligen tecknade han i ett hörn: ”den 30 oktober.” 
<sec/>
Hvad? utbrast Robert, ni känner detta fruntimmer? 
<sec/>
”Skulle jag ej känna henne? Hon är nordens skönaste ros.” 
<sec/>
Har varit, menar ni. 
<sec/>
”Nej: är, säger jag.” 
<sec/>
Så! Hvar har sin smak. 
<sec/>
”Grefvinnan Taube är tjuguåtta år; hon blir tjugunio innan kort.” 
<sec/>
Den 30 oktober, ja! Verkligen? Ni är mycket väl hemma i våra Svenska angelägenheter, herr von Pahlen. 
<sec/>
”Hvarför icke? Jag har mina skäl.” 
<sec/>
Men likväl måste ni medgifva mig, att ett tjuguåttaårigt fruntimmer icke är en aderton års blomma. 
<sec/>
”Betyder här ingenting. Fröken grefvinnan Hedvig Tau .. men förlåt mig, ni känner henne kanske icke?” 
<sec/>
Åhjo; något litet. Icke mycket dock, tillade gref Robert, och sväljde ånyo en djup förargelse öfver att höra denne utlänning tala så omsvepslöst om grefvinnan Taube. Han fann emellertid sin uträkning uti att dölja sina känslor, och tillade sorglöst: visst kan hon .. visst kan fröken Hedvig .. men låt se, är hon ännu nämnd till riksgrefvinna af kejsaren i Wien? Jag har hört sägas, att vår gode kung Fredrik utverkat detta? Ligger deri någon sanning? 
<sec/>
”Det har redan skett den 2 februarii; det vet jag bestämdt från kejsar Carl VII:s eget hof. Men det är icke ännu mycket bekant i Sverige.” 
<sec/>
Aha! tänkte gref Robert; nu har jag härftråden. Det är utan tvifvel i detta konungens ärende min vän här gjort och ännu gör sina resor. Han är något slags hemlig ambassadör. Ganska bra. Det är då af denna anledning han känner fröken Taube? – Med likgiltig ton tillade han: såsom Tysk riksgrefvinna kan hon väl ej heta något så simpelt som Taube? Är hon benådad med ett nytt familjenamn? 
<sec/>
”Naturligt! Hon skall heta grefvinna af Hessenstein.” 
<sec/>
Skönt! 
<sec/>
Allt det der vet jag, tänkte Robert; men han tillade högt: 
<sec/>
Är det också sant, som man berättar, att den nya riksgrefvinnan Hedvig Ulrika von Hessenstein nästa år skall resa ut och nedsätta sig på sitt präktiga bergslott af detta namn vid Frankenau i Hessen? 
<sec/>
”Visst icke,” svarade von Pahlen. ”Tvärtom skall hon, upphöjd till furstlig rang, förblifva inom Sveriges gränsor och fortfara att bo på sitt sköna majorat i Upland, dit hon redan flyttat. Låt mig se, hvad heter det? jo: Eksundsholm. Känner icke ni det, ni, som är Svensk?” 
<sec/>
Jo, jag känner temligen mycket om det, var gref Robert på väg att svara; men han yttrade i stället: ni förvånar mig i högsta grad! Eksundsholm, säger ni? hvad är det för ett slott? 
<sec/>
”Förlåt, förlåt mig, Ekholmssund heter det, tror jag säkert; det är ju dit, som konungen sjelf så ofta reser att jaga, och att tillbringa sina lugnaste ålderdomsdagar, skild från påkommande riksdagsbråk och fri från alla förargelser för Finska kriget.” 
<sec/>
Herr löjtnanten har varit på Ekolsund? 
<sec/>
”Nej aldrig. Men jag skall resa dit sist nästa höst före den 30 oktober, och dessutom, som jag hoppas, långt förut.” 
<sec/>
Hvarföre det just? Det var besynnerligt. 
<sec/>
”Jag skall besö ... jag skall uppvakta riksgrefvinnan och hembära henne en helsning från kejsaren personligen. Konungen vill, att jag uppfyller denna skyldighet i god tid; så att hon med ännu gladare hjerta må kunna vara vittne till de landtliga fester, konungen till hennes nöje och ära ämnar tillställa, åtminstone födelsedagen, om ej förr.” 
<sec/>
Hvad hör jag? sade gref Robert för sig sjelf. Det blir en fest på Ekolsund den 30 oktober; och gamle Fredrik blir sjelf närvarande? Det lämpar sig bra. – Högt tillade han: 
<sec/>
Jag skattar herr löjtnanten i hög grad lycklig, som får frambära så angenäma budskap. Huru tacksam skall icke sjelfva riksgrefvinnan visa sig? 
<sec/>
”Åh, hvad det beträffar, så rör det icke mig; också är riksgrefvinnan mig ej den minsta tack skyldig, då jag blott uppfyller min pligt att till henne framföra kejsarens nådiga ord,” sade von Pahlen med en liknöjdhet, som emellertid lät något tillgjord. ”Jag har,” fortfor han, ”allt af konungens nåd, för hvars skull och i hvars värf jag handlar, oberoende af allting annat.” 
<sec/>
Den sluge skälmen! tänkte Robert Augustin, han vet icke, att jag känner, det Marie Susanne haft ärende och bref till honom, och det från fröken Taube: ja, ganska visst. Men jag måste genomtränga denna hemlighet. Jag kunde förekommas af honom hos henne! 
<sec/>
Herr von Pahlen hade uppstigit och gått några slag på golfvet. Oförmodadt stannade han framför sin nya vän och sade: 
<sec/>
”Finnes här i Stockholm någon god porträttmålare?” 
<sec/>
Porträttmålare? utbrast Robert, förundrad öfver denna vändning. 
<sec/>
Åhjo; hvarför icke, tillade han. 
<sec/>
”Nämn mig en. Men det skall vara någon, som är fullkomligt skicklig, artistiskt skicklig. Hvart skall jag vända mig?” 
<sec/>
Jag kan uppgifva adress på ett fruntimmer, som målar ganska goda porträtter, svarade grefven. 
<sec/>
”Ett fruntimmer, som målar? Eget, men gör ingenting. I sjelfva verket är det också en viss liten besynnerlighet med den afbildning, jag önskar gjord. Den ena egenheten kan då räcka den andra handen.” 
<sec/>
I kroppsstorlek? 
<sec/>
”Nej, i liten skala.” 
<sec/>
Är det icke frågan om en afbildning af herr löjtnanten sjelf? 
<sec/>
”Jo, på sätt och vis.” 
<sec/>
Huru skall man kunna porträttera herr löjtnanten blott på sätt och vis? Hahaha! 
<sec/>
”Det låter underligare än det är. Riksgrefvinnan Taube skall hafva denna tafla.” 
<sec/>
Hm; det kan jag tänka. Ganska bra; hm. Men om den gamle konungen finge veta en halfdragen anda derom, så blefve det mindre bra. 
<sec/>
”Åh, var utan fruktan.” 
<sec/>
Är det så säkert? 
<sec/>
”Här är fullkomligen ingenting farligt å färde,” tillade von Pahlen med en blick, på en gång varm och strålande af en djupsinnig eld. Hastigt sade han: ”jag måste med några ord förklara mig, jag finner det; ty annars kunde en fremmande, som ej känner denna sak, göra slutsatser, sårande för ett fruntimmer, så upphöjdt som riksgrefvinnan är för mig, och, jag hoppas, äfven för er, min herre. Jag har kanske varit alltför obetänksam, då jag alls yttrat ett ord härom; men jag behöfde fråga er efter en skicklig målare .. det var högst obetänksamt!” 
<sec/>
För all del, hvad tänker ni om mig? Kan ni föreställa er, att jag skulle förråda hvad en person under sin hjertliga uppriktighets värme kommit att yttra? Tänk ej så illa om någon Svensk. 
<sec/>
”Förråda? förråda! Jag märker mer och mer, att jag måste tala vidare. Ni skulle eljest grymt missförstå riksgrefvinnan, och kanske äfven misstänka mig.” 
<sec/>
Ni rodnar verkligen, herr löjtnant. Det skadar icke; det höjer uttrycket i ert ansigte, hvilket, tillåt mig öppet säga det, redan är mycket fördelaktigt. Ni är lycklig: ni är en vacker karl! 
<sec/>
Von Pahlen vände sig bort. ”Rodnar jag,” utbrast han med hetta, ”så är det af harm jag rodnar.” 
<sec/>
Af harm? hvarför det? 
<sec/>
”Emedan jag harmas öfver edra misstankar.” 
<sec/>
Jag begriper icke skälet till er förargelse. Ni är, som jag säger, en vacker karl, och ni skickar ert contrefait i gyldne ram till grefvi .... 
<sec/>
”Håll! det går för långt. Vet då, min herre, efter jag måste säga er det, att riksgrefvinnan sjelf har önskat sig denna afbildning.” 
<sec/>
Det kan jag tro. Desto bättre för er, herr löjtnant. Var öfvertygad, att ingen konungens kula – åtminstone ingen till följe af mitt sqvaller – skall nå ert bröst, på samma sätt, som det en gång hände en viss krigare förut. Men han var endast subaltern. Också skedde det ej för fröken Hedvigs skull, utan för subalternens egen fästmö, som han hade den eländigheten, den djerfheten skulle jag säga, att våga fortfarande tycka om, oaktadt konungen .. ni förstår. 
<sec/>
Von Pahlen bleknade och såg på grefve Robert med en odold bestörtning. ”Hvad menar ni?” utbrast han. 
<sec/>
Åh, jag syftar blott på en liten händelse, som för några år sedan tilldrog sig med en underofficer; jag tror det hände ute på Djurgården. Men jag ber er framför allt vara utan fruktan: från min mun skall ingenting komma. 
<sec/>
”Från er mun skulle visst möjligen någonting kunna komma, och det ända till konungen, det inser jag, om jag lät er stanna på den punkt ni står. Jag måste derföre säga er allt; eller åtminstone nog, för att icke föreställa er orimligheter.” 
<sec/>
Som ni behagar. Jag är aldrig nyfiken; men ingenting är angenämare, än att få se personer i den ljusaste dager. 
<sec/>
”Ni bör veta,” inföll von Pahlen, ”att familjen Taube har sin slägt ursprungligen från Tyskland, och att riksgrefvinnan känner vissa sympatier för äfven de aflägsnaste slägtingar, när de varit af historisk märkvärdighet.” 
<sec/>
Derom vet jag ej mycket, men föreställer mig det. Hvad jag känner, är, att riksgrefvinnans far, öfveramiralen och riksrådet grefve Edvard Didrik Taube, hade till mor grefvinnan Beata Wrangel från Adinal. 
<sec/>
”Adinal? Det är ej en tysk ort. Det hör icke hit, min herre. Familjen Taubes tyska linie är anförvandt till min egen slägt.” 
<sec/>
Ah .. ni skulle då utgöra en slägting till riksgrefvinnan? Det förändrar saken. 
<sec/>
”Det skulle ej betyda stort; ty slägtskapen är mycket aflägsen. Men ni skall få höra orsaken till den afbildning riksgrefvinnan önskar sig.” 
<sec/>
Jag är ganska nyfiken att höra den. 
<sec/>
Den hyggliga utlänningen började då omtala hvad vi skola höra i det följande. 
<chapter/>

<chaptername>SJETTE KAPITLET.</chaptername>

<chaptername>ETT SVART UTKAST.</chaptername>

<sec/>
Jag rår ej för, att jag är lik en af mina stamfäder. 
<sec/>
Herr von Pahlen betänkte sig väl något, om han borde gifva sin så nya bekantskap del af sin hemlighet. Men slutligen fann han detta oumgängligt, för att sjelf undgå elaka utläggningar, och han sade: 
<sec/>
”Slägten Taube har i något äldre tider hängt tillsammans med slägten Pahlen; och för något öfver hundra år tillbaka egde de begge en gemensam ättefader, Herman von Pahlen, från hvilken flere linier bland Taubarne härleda sig på qvinnosidan, likasom jag och de mina på manssidan. Denne Herman von Pahlen, på en gång utmärkt krigare och stor lärd, resignerade slutligen och gick i kloster, der han blef lika mycket berömd för sin heliga fromhet. Men jag återkommer till riksgrefvinnan. I den visserligen upphöjda, men tillika ytterst svåra ställning, hvari hon genom sin bekantskap med konungen, af lätt förklarliga grunder, befinner sig, har hennes sinne vändt sig till ascetiska och klosterliga tankar. Hon, likasom hela Sverige, förutser den åldrige konungens frånfälle, och äfven hennes yttre stöd sjunker undan henne, när han dör. Funnes i Sverige kloster, så skulle hon med öppna armar begifva sig dit; det är hvad jag tror. Men att hon på sitt landtliga slott .. huru hette det nu igen?.. Eksundsheim, ja ... ämnar tillreda åt sig ett litet kapell, ett heligt rum för botöfningar, det, skall jag säga, är ganska troligt.” 
<sec/>
Tänker hon kanske blifva katolik? afbröt Robert Augustin, med en skarp blick på den andre, hvilken han började anse som utsänd från Wien, i mening att för någon, kanske politisk, orsak af riksgrefvinnan göra en proselyt. Kanske är denna officer till sluts en förklädd jesuit? Härunder skulle kunna ligga något, som jag icke anat? upprepade han för sig sjelf, och utbrast i detsamma ånyo: min Gud! katolik? 
<sec/>
”Hvarföre just katolik?” vidtog von Pahlen och såg åt sidan. ”För öfrigt,” fortfor han, ”kan jag icke så noga säga hvad riksgrefvinnan ämnar vara eller blifva. Lutheranerna kalla många af detta slags botöfningar och andaktsföretag vidskepelse. Sannerligen: det har händt fruntimmer förr, att blifva litet vidskepliga, om ni behagar. Sådant har isynnerhet ej sällan tilldragit sig med förnäma damer, af riksgrevinnans vådliga slags förnämhet. Men jag behöfver icke yttra mig härom. Det måste vara tillräckligt för hvad ni behöfver veta, för att icke misstänka henne eller mig för något vanpassande, att riksgrefvinnan önskat sig en afbildning af den ryktbare, hjeltemodige och slutligen tillika helige Herman von Pahlen, i mening att uppsätta denna tafla i sitt landtliga kapell, i sitt bönerum .. eller hvar .. huru kan jag veta det?.. men för att hafva detta anlete till hög och älskad föresyn under sina andaktsstunder. Finner ni något besynnerligt eller stötande häruti?” 
<sec/>
Icke stötande, men väl litet underligt. Dock, hvem kan utforska fruntimmer? Ni skall således förskaffa riksgrefvinnan Herman von Pahlens afbildning? Men jag tyckte här var frågan om ett helt annat. 
<sec/>
”Förstå mig rätt. Genom en naturnyck inom generationerna, som ej sällan inträffar, har jag, jag sjelf, kommit att blifva lik denna framlidne von Pahlen; så lik, som en kan vara en annan. Då jag icke nu här är i tillfälle att åt riksgrefvinnan låta göra en kopia af det stora Pahlenska contrefait, vi hafva på stamgodset hemma i Hessen, måste jag i stället låta porträttera mig sjelf; och detta blir detsamma som Herman von Pahlens bild.” 
<sec/>
Aha! Utan tvifvel. Och den sköna Hedvig Taube skall uppsätta ert intagande anlete i sitt bönerum? En vacker tanke. 
<sec/>
”Jag rår icke för, att jag är lik en af mina stamfäder.” 
<sec/>
Ni bör glädjas deråt. Det är således er bild, riksgrefvinnan skall hafva till älskad föresyn under sina andaktsöfningar? Det är inför er hon skall ligga på knä och bedja? Det är edra ögon hon skall lära sig älska, för att helgas och andligen upphöjas, då hon icke längre skattar sin jordiska upphöjelse? 
<sec/>
”Jag kan icke hjelpa det.” 
<sec/>
Det är ju också i sig sjelf mycket väl. För att icke längre skämta, skall jag säga er, min herre, att äfven jag ganska väl känner den makt och hemliga verkan, det kan hafva på upprymda hjertan och sköna andar, att med kärlek och förtjusning betrakta ett ansigte, som man tillber. Styrkan af denna hemliga inflytelse kan under vissa rapporter blifva så stor, att den motsvarar en kemisk naturkraft; det är en andlig elektricitet. Jag är icke okunnig i dessa ämnen. Jag bör säga er, min herre, att jag är ... 
<sec/>
”Ni! ni är theosof? Ni känner de hermetiska krafterna i naturen?” 
<sec/>
Jag tror mig veta något deraf. 
<sec/>
”Ni har studerat Theophrastus Paracelsus von Hohenheim?” utbrast löjtnant von Pahlen med strålande ögon. 
<sec/>
Nej, svarade gref Robert. Men jag har studerat för en Svensk: en stor mathematiker, fysiker, kemiker, som tillika är religiös theosof. 
<sec/>
”En Svensk? Det finnes då en Svensk af detta storartade slag? Hvar träffar jag honom?” 
<sec/>
Han är nu stadd på resa till London. Han heter Svedenborg. När han återkommer till fäderneslandet, skall jag föreställa er honom. 
<sec/>
”Jag tackar förbindligast. Är han en svensk Paracelsus?” 
<sec/>
Ah, vida mer. Men låtom oss ej nu fördjupa oss i dessa tankar. Vi skola återkomma till riksgrefvinnan. Känner hon er ättefader Herman von Pahlens anletsdrag? har hon sett hans porträtt, så att hon kan kontrollera den afbildning, ni ämnar skicka henne? 
<sec/>
”Nej. Huru skulle hon kunna hafva sett Herman von Pahlens bild, som blott finnes i Tyskland? Men då hon önskat sig den, och velat hafva den snart, så kan jag samvetsgrant uppfylla hennes begäran, genom att lemna henne en afbildning af mig sjelf.” 
<sec/>
Er har hon väl sett? 
<sec/>
”Hon känner mig något. Jag har varit i hennes sällskap.” 
<sec/>
Jag tyckte ni nyss berättade mig, att ni blott några veckor varit i 
<sec/>
Sverige. 
<sec/>
”Sade jag? Det är också sant; ty denna gång har jag nyligen hitkommit.” 
<sec/>
Ni har således varit i Sverige en gång förr? 
<sec/>
”I fjol som hastigast. Äfven då i min konungs och landtgrefves höga tjenst.” 
<sec/>
Väl! Nu förstår jag allt, slöt Robert Augustin, steg upp under djupa tankar och slog flera slag öfver golfvet. Jag är er mycken tack skyldig för er förklaring, herr löjtnant. Jag kan nu icke hysa några elaka tankar om er. Jag är förtjust öfver att hafva gjort er bekantskap. Här skall jag lemna er adressen på den målare ni önskat er. Jag har väl icke sjelf ännu försökt denna artist; men jag känner genom ryktet hennes skicklighet. 
<sec/>
Han uppskref: Mademoiselle Agnes Pasch, Drakens gränd. 
<sec/>
”Jag tackar!” 
<sec/>
När ämnar ni låta måla er? fortfor Robert. 
<sec/>
”Ju förr desto hellre.” 
<sec/>
Ni måste säga till något på förhand; ty mademoiselle Pasch är mycket upptagen. 
<sec/>
”Jag skulle vilja låta saken ske i morgon.” 
<sec/>
Då måste ni säga till i eftermiddag, eller i afton. 
<sec/>
”Ni har rätt! Jag går på ögonblicket. Men hvar är Drakens gränd?” 
<sec/>
Vid Skeppsbron. 
<sec/>
”Jag är så okunnig i Stockholms geografi!” 
<sec/>
Det faller mig något in, herr von Pahlen. Jag bör på något sätt återgälda nöjet af alla de förtroenden, ni varit så god och gifvit mig. Kom och följ mig: jag skall visa er vägen till Drakens gränd. Likväl har jag ej tid sednare på dagen. Går det an att gå nu genast? 
<sec/>
”Förträffligt! Jag är i ordning,” utbrast löjtnant von Pahlen, sprang upp från sin stol och grep sin hatt. 
<sec/>
Han lemnade klubben i gref Roberts sällskap. Efter en liten stunds promenad öfver Stortorget, Köpmangatan och sedan ett stycke af Österlånggatan, kom man till Drakens gränd. Vid porten till det hus, der mademoiselle Pasch bodde, stannade grefven, medan von Pahlen gick upp, anmälde sig till sittning för afbildning, och med artisten öfverenskom, att dagen derpå klockan 1/2 11 på förmiddagen infinna sig. 
<sec/>
När han nedkom, berättade han för sin vän denna utgång. Robert Augustin annoterade i sitt minne tiden, då mademoiselle Pasch skulle emottaga von Pahlen; det var fredagen. 
<sec/>
Den planen hade redan upprunnit i hans sinne, att förhindra hela denna i hans ögon ganska förhatliga porträttering. Snart utvidgade sig hans plan ända derhän, att om möjligt afbryta allt sammanträffande emellan riksgrefvinnan och von Pahlen. 
<sec/>
Under dessa tankar hade han om aftonen skilts från denna sin nya bekantskap. Robert Augustin tillbringade derefter en natt, rik på drömmar, men af pinsammaste art. Oupphörligt såg han framför sig den sköna riksgrefvinnan, i sitt intimaste kabinett knäböjande, hänryckt, med kärlekens hela glöd betraktande anletet af .. denna förhatliga Hessiska kavaljer. 
<sec/>
När han vaknade, fredagsmorgonen, samlade han sina tankar, och sade, under det han i hast klädde sig: ”något måste ske, och det genast! Det måste afböjas. Jag kan icke, och bryr mig icke heller om att afgöra, antingen det är en beslöjad kärleksintrig, som spelas emellan fröken Hedvig och denne von Pahlen, eller om det är frågan om ett verkligt bönekapell för andaktsöfningar, och som behöfver prydas genom bilden af en helig ättefader till föresyn. I begge fallen är von Pahlen farlig. Jag är alldeles icke kär i fröken Taube .. ha, åtminstone icke numera, sedan ... och ännu mindre hon i mig, som jag tror hon knappast ihågkommer eller mins utseendet af, helst så förändrad som jag blifvit på tio år. Men jag vill vinna insteg hos henne, jag vill bemäktiga mig henne, och jag skall det: icke för hennes personliga egande, eller för hennes hjerta .. nej! icke nu .. för ingen del! Men hon skall – hon skall – återförskaffa mig detta Ekolsund, som jag har rätt att älska och besitta. Hon skall förmås härtill, om icke af kärlek, hvilket jag ej eftersträfvar, dock ännu säkrare af något annat. Så kommer denne von Pahlen emellan! Får han personlig makt med riksgrefvinnan, hvilket, oaktadt allt hvad han säger ej tyckes vara honom emot, så blir det åt honom kanske, men icke åt mig, hon gifver Ekolsund. Det får icke ske! Låt mig tänka efter ....” 
<sec/>
”I sanning,” fortfor han i sin passionerade monolog, ”skulle jag icke så mycket undra på den stackars fröken Hedvig häruti. Den gamle konungen var redan nära sextio år, då hon såsom en tjuguårs flicka först lärde känna honom; och han står itu vid gränsen till sjuttio, då hon icke är trettio. Hm – låt mig se ...” 
<sec/>
”Att det finnes i djupet af den intagande fröken Hedvigs sinne någonting etheriskt, svärmiskt himmelskt, det vet jag. Dervid kan visserligen uppstå personlig kärlek till en förtjenstfull, ädel, skön man; ty också hon kan en gång vilja älska. Men deraf kan också blifva religiös hängifvenhet till det högsta väsendet; det kan blifva en åtrå att göra bot, sluta sitt lif i abstrakt andakt, och att dervid med mystisk sympati fästa sig vid någon hög karakter, till förebild, ledning och styrka, under detta slags lif. Jag ser således ingen fullkomlig orimlighet uti hennes begäran att hafva detta porträtt af en forntida religionsman, af en viss Herman von Pahlen, i sitt rum ....” 
<sec/>
”Ah .. hvilken lycklig idé!” 
<sec/>
”Riksgrefvinnan känner ännu icke huru den der fordne Herman von Pahlen såg ut. Jag låter porträttera mig, mig sjelf: hon får denna afbildning, hon fäster sig dervid, hon knäböjer derför, hon blir intagen deraf. Ha, hvad följer?” 
<sec/>
”Men – låt se – är jag icke sjelf nu den mest inbilske svärmare?” 
<sec/>
”Nej, men hvarföre? Allt hänger på, att riksgrefvinnan icke får träffa den Hessiska kavaljeren och genom honom upplysas om förhållandet. Bäst vore, om hon aldrig mer i verlden finge se honom; ty .. ty .. ja, farlig är och blir han henne alltid. Men emellertid är det lika angeläget, att hon erhåller den bild, jag låter måla, såsom komme den ifrån Hessaren, och såsom en kopia af den förträfflige Herman von Pahlen. Sedan .. sedan .. en gång ....” 
<sec/>
”Sedan? Sedan vid tillfälle, ju förr dess bättre, inställer jag mig med det andragande, hvarpå jag redan tänkt, och som med visshet skall bana mig väg, och en säker väg till fröken Hedvigs person. Hon skall förvånas öfver likheten emellan mig och den religionshjelte hon redan känner, älskar och tillbedjer. Hon skall icke derigenom blifva kär i mig: det hvarken vill eller begär jag. Jag vill det verkligen icke; ty jag önskar hvarken komma i tvist med konungen eller någon annan. Men säkert skall hon finna mig märkvärdig genom denna likhet med sin vördnadsvärde Pahlenska ätteman: hon skall dragas af denna likhet, och jag skall vinna det öfvertag på hennes sinne, den makt öfver hennes tankar, att hon rättar sig efter hvad jag säger och vill. Dit, endast dit, men också just dit, är det jag önskar komma. Icke längre, men också icke kortare.” 
<sec/>
”Fort till verket! Det är redan denna dag på förmiddagen von Pahlen ämnar sig till mamsell Pasch. Det är detta, som först och främst icke skall blifva utaf. Det öfriga skall nog låta sköta sig sedan.” 
<sec/>
Efter detta känsloutbrott för sig sjelf och utan att förlora ett ögonblick, begaf sig gref Robert Augustin till den Hessiska kavaljerens logis, som han om aftonen förut lärt känna, då han med höjden af artighet följde honom hem. 
<sec/>
Det var vid pass klockan 9 på morgonen. Han träffade von Pahlen hemma. Utom nöjet att förnya besöket, sade han, hade han ett ärende att framföra. Han helsade från mademoiselle Pasch, som han föregaf sig hafva träffat, och han anhöll från henne om en annan dag för porträtteringen, emedan hon vid utsättande af denna förmiddag råkat försäga sig, då hon redan var upptagen. 
<sec/>
Von Pahlen fann dervid ingenting att anmärka. ”Jag går väl till henne i morgon då – eller hvad tror ni?” 
<sec/>
Robert Augustin svarade, att hans vän kunde ganska väl gå till målarinnan dagen derpå eller öfvermorgonen. Med all möjlig likgiltighet till utseendet, oaktadt det kokade i hjertat, dröjde han hos von Pahlen en halftimme; och skildes vid honom, med anhållan, att han om aftonen ville infinna sig på klubben, emedan han bjudit några vänner till en supé på Solens lokal, och önskade se sin Hessiska utmärkta vän bland de öfriga. 
<sec/>
Von Pahlen lofvade komma. 
<sec/>
En och en half timme derefter, samma förmiddag, var det som gref Robert Augustin hade gått upp till mademoiselle Pasch, såsom första kapitlet af denna historia förmäler. Vi veta, huru han der lät afteckna sig i von Pahlens ställe. 
<sec/>
Om aftonen infann han sig på klubben vid Westerlånggatan, dit han bjudit den Hessiska kavaljeren och åtta af sina enskilda bekanta. 
<sec/>
Dessa åtta personer voro tagne med urval. De tillhörde icke något politiskt parti med gifven och fosterländsk riktning, utan voro partigängare på måfå, lycksriddare vid riksdagar; för öfrigt råe till seder och tilltagsne i handlingar. De bildade vanligen en junta, som i spel, dryckeslag, och till och med någon gång i ännu farligare företag, broderligen förenade sig och knappt kunde lefva utan hvarann. Robert tillhörde alls icke juntan egentligen, men tyckte om att vara dess vän, för att hafva kamrater vid behof, och bjöd dem derföre icke sällan på kalaser. De voro honom af lif och själ tillgifne. 
<sec/>
Han hade gifvit dem en vink om meningen med den kollation, hvari de om aftonen skulle deltaga på Solens klubb. De gladdes hjertligen åt den ”gåsdans”, de skulle få anställa med den Hessiska löjtnanten. 
<sec/>
Von Pahlen kom, ridderlig och vänskapsfull. Också skedde om aftonen ingenting värre, än att, sedan man ätit godt och druckit ändå bättre, börjades ett litet kif om en punkt i heraldiken, som den tiden var mycket på modet. Frågan var icke mindre än den, huruvida det anstod, att i ett vetenskapligt ordnadt grefvevapens hjertsköld införa brädspelsrutor, sådana som t. ex. Falkenbergska stamvapnet visar. Von Pahlen förmälde sig aldrig hafva tålt tärningspel, och ansåg insignier derifrån ovärdige adeln. Han ville blott veta af fjädrar, lansar, pålar, sköldar och spjut. Dervid steg man upp från bordet under stark ordvexling. Värden, gref Robert, befallde in mera vin, öl och starkt kryddad mumma, för att stifta vänskap, såsom han sade. Striden upptändes derigenom allt mera. Fram på natten urartade det till så högljudt slagsmål, att solens morfar sjelf steg in och förklarade, att stadens nattvakt skulle komma och insätta herrarne. 
<sec/>
Detta var ett beräknadt skrämskott. Von Pahlen, illa tilltygad genom slag, som hans motståndare med flit måttat åt hans vackra ansigte, för att, efter Roberts önskan, göra det mindre intagande – kort sagdt, med ena ögat blått, det andra igensvullet och näsan blodig – ville för ingen del låta taga sig af stadens kunniga betjente, såsom de hette den tiden, då polisen ej ännu var rätt organiserad. Von Pahlen hyste ingen personlig rädsla; men han kunde ej önska, att inför konungen, hofvet och allmänheten blifva utsatt för skandalen af en arrest för källargräl. 
<sec/>
I detta ögonblick, då bullret på ena sidan ökades och morfar på den andra tilltog i hotelser, nalkades vännen Robert Augustin, hviskade von Pahlen i örat att följa sig, och förde honom in i några aflägsna, särskilda rum, med fönster åt Prestgatan. ”Blif här!” sade han. 
<sec/>
Von Pahlen lydde. 
<sec/>
”Ni måste icke lemna dessa rum!” sade Robert. ”Några dagar, kanske en vecka, skall man hålla mycket väsen öfver detta oväsen. Ni måste då vara ur vägen, för att undgå att ertappas och häktas. Ni känner icke Svenskarne. Lyd mig! Jag skall tillsäga värden, att härinne gifva er all möjlig uppassning och betjena er på det artigaste. Men ursäkta dock höjden af min vänskap och mitt nit för ert väl: jag läser dörren, och förordnar, att ni på intet vilkor får lemna dessa rum, förrän jag säger till.” 
<sec/>
Von Pahlen suckade öfver den ledsnad, som förestod honom, men tryckte sin väns hand under tusen tacksägelser. 
<sec/>
Gref Robert gick hem, jubilerande öfver sin seger. Han hade nu von Pahlen fången. 
<sec/>
Under dessa dagar, som han egde sin rival i klubbens råttfälla, var det som han åtskilliga gånger ännu besökte mamsell Pasch och slutligen fick sin afbildning färdig. 
<sec/>
Det fortgick så ända till aftonen på den dag, då han kom ifrån fru Björnram, och på Stortorget blef vittne till den Tyske fänrikens krakel med Svenskarne, hvaruti han äfven fann sin egen bror af misstag inblandad. 
<sec/>
När Robert Augustin upptäckt, att frågan rörde von Pahlen, hade han genast fallit på den tanken, att föra den ärlige Tyske fänriken till sin vän. Han kunde ej för alltid hålla von Pahlen innestängd; han hade nu vunnit sitt första ändamål med hans fångenskap, som var att på en gång hindra honom från porträttering, men under tiden sjelf hinna blifva aftagen. Han önskade nu gerna göra sig von Pahlen qvitt, och derjemte befria solens morfar från denna besvärlige gäst. Han litade för öfrigt på sin uppfinningsgåfva, att nog få von Pahlen ånyo fast på ett annat och ännu lämpligare sätt, för att hindra honom komma i riksgrefvinnans grannskap. 
<sec/>
I dessa tankar gick han, då han anförde det sällskap, hvarom vi i det föregående talat, och förde det ned genom Kåkbrinken, för att visa von Drachenmilch till klubben på Westerlånggatan, der han försäkrat att von Pahlen satt instängd. 
<sec/>
Således vidtager berättelsen nu, der den slöts i tredje kapitlet. 
<chapter/>

<chaptername>SJUNDE KAPITLET.</chaptername>

<chaptername>EFTERFORSKNINGAR.</chaptername>

<sec/>
Ni skall ännu tre minuter få välja emellan att lefva eller dö, men sedan är det slut. 
<sec/>
Det nattliga sällskapet af sex till åtta personer, med gref Robert Augustin och fänrik von Drachenmilch i spetsen, kom ifrån Kåkbrinken ned till Westerlånggatan, och vek derpå af till venster. Med häftighet i åtbörder och gång skredo dessa vilda svärmare fram på gatan och stannade vid en port, som anföraren förklarade vara den rätta. Porten var stängd. Man började då slå och ruska derpå med en så grof våldsamhet, under så oerhörda svordomar och så råa utlåtelser, att .... 
<sec/>
Under den för-Gustaviska perioden hade sederna i hufvudstaden likasom landsorterna ganska mycket qvar af det krigiska, som folket ännu bar i arf från det Carolinska tidehvarfvet. I detta märkliga mellanskifte mellan gammalt och nytt, mellan Carolinskt och Gustavianskt, står kung Fredrik i Sveriges annaler förtjent af tillnamnet ”der Einzige”, hvilket han väl aldrig bekommit, men genom karakteren af sin tillvaro förskaffat sig sjelf. Gammal soldat, tapper och godhjertad, men likväl mäkta rå till handlingar och ännu mer till ord, hade han intryckt på tiden och nationen en stämpel af sig sjelf. Den tumultuariska stämning, som i politiken isynnerhet inträdde med 1739 och början af 1740-talet, lade sitt till. Finhet, konst och vetenskap voro derföre visst icke bannlysta från svenskheten. Men de gömde sina anleten. De vågade ej framträda i dagen förrän några årtionden sednare. Likväl bör man icke glömma, att just under dessa stormiga år fröen såddes till vetenskapens och konstens vackraste blomster, likasom det slags nya bana grundlades, Sverige för hela det kommande seklet skulle beträda genom ett nytt konungahus. Vetenskaps-akademien var stiftad; Dalin hade hvässt sin penna; Hedvig Charlotta Nordenflycht låtit höra sina första näktergalsslag i vitterheten. För att säga allt: Mårten Triewalds och Jonas Ahlströms gigantiska planer voro redan något i gång. Ostindiska kompaniets skepp gingo mellan Kina och Sverige. Argus hade förut uppträdt och gjort epok i den periodiska pressen. Kan man då bestrida, att 1740- talet med rätta bör kallas den blomsterknopp, hvarur Sveriges hela kommande tid uppspirade, både till vetenskap, konst, tidningslif, manufakturer, handel, sjöfart, politik ...? 
<sec/>
Det är alltså för alla händelser godt, att läsaren påminner sig hurudan ställningen var den tiden, då 1734 års lag såg sig så nyss gjord, att den ännu hunnit vinna föga gehör i tillämpning, såsom det snart visade sig i Blackwellska rättegången. När domstolarne och sjelfva den högsta auktoriteten ännu tillät sig bruket af tortur för att afpressa fångar bekännelser, som de önskade höra; så begriper man, att i privata slagsmål sabeln kunde dragas utan synnerlig svårighet både på gatan och i rum, såsom det nu hände hos solens broder vid Westerlånggatan. Sådant skedde äfven här för att afpressa utsagor om hvad man önskade veta från alltför tystlåtna munnar; och dylikt ansågs då helt enkelt, att ”bruka pampen”, hvilket alltid utgjort en adelig öfning. 
<sec/>
Herr Westerfelt stack hufvudet ut genom sin port, för att efterspana orsaken till det förfärliga bullret. Han såg åtta personer straxt utanföre, men tyckte det var för sent att taga emot fremmande. Med all höflighet bad han dem derföre nu ursäkta, och draga för f-n i våld. 
<sec/>
Den gigantiskt långa Tyske fänriken von Drachenmilch kastade vid dessa ord sina ögon på sin ledsagare till detta hemvist, gref Robert, och tycktes med den koleriskt brinnande blicken vilja säga: jag förstår! Straxt derpå tillade han muntligen: ”denna helvetes värd vill icke släppa oss in i sitt näste, emedan det förmodligen är här som von Pahlens och konungens ovänner, hvilket vill säga ett och detsamma, instängt min vän, Sebastian von Pahlen?” 
<sec/>
Alldeles så är det, förklarade Robert Augustin. Jag såg von Pahlen gå in här i afton; men han har icke gått ut. Jag har derföre varit mycket orolig för honom; jag har redan ett par gånger klappat på, för att inkomma och utsläppa min vän. Men förgäfves! Det var då jag i min ångest gick gata upp och gata ned, samt slutligen träffade er, redlige, tappre män! och jag anropade er, att lemna mig ert bistånd till min väns befrielse, såsom ni redan hört. 
<sec/>
Denna osanna historia uppfattades af von Drachenmilch så allvarsamt och nitiskt, att han genast drog sin värja, och hviskade till grefven: ”säg blott ett ord, och jag sticker denna fördömda värd tvärtigenom.” 
<sec/>
Vi skola först försöka andra utvägar, svarade Robert. 
<sec/>
Han nalkades herr Westerfelt, gaf honom, när han kommit honom rätt nära, ett förtroligt ögonkast, och sade: släpp ut von Pahlen! han behöfver nu icke vara härinne längre! 
<sec/>
Solens morfar fixerade sin vän skarpt, och sade så högt, att det hördes af alla: ”hvem talar ni om, som skulle vara här?” 
<sec/>
Om von Pahlen. 
<sec/>
”Här finnes ingen von Pahlen. Skulle han vara slagtare eller tilläfventyrs bryggare?” 
<sec/>
Vet hut, usling! röt herr von Drachenmilch. Von Pahlen är officer, och en konungens man dessutom. 
<sec/>
”Godt för honom,” svarade värden flegmatiskt. 
<sec/>
Släpp ut honom, herr Westerfelt! inföll Robert Augustin med en förtrolig nick. 
<sec/>
”Jag har ju sagt er, att han icke är här.” 
<sec/>
Jag förstår er ganska väl, hviskade grefven oförmärkt åt honom; men det är min egen verkliga önskan nu, att von Pahlen kommer sin väg. Han behöfs icke mera här, och dessutom skulle det i längden blifva alltför besvärligt att föda och hysa en fremling – hahaha! – hvaba? har jag orätt? 
<sec/>
”I det fallet,” – svarade värden, äfven sakta tillbaka, men med en svartmuskig uppsyn, full af förargelse, – ”i det fallet, säger jag, kan herr grefven vara ganska nöjd och lugn, ty den unga Tyska officeraren är sin kos.” 
<sec/>
Hvad hör jag? utbrast Robert, och betraktade värden genomträngande. Detta är icke sant, eller ... 
<sec/>
Med den misstänksamhet, som utgjorde ett grunddrag i hans lynne, genomforos Roberts tankar genast af föreställningen om förräderi hos värden, hvarigenom von Pahlen antingen sluppit undan, eller ännu gömde sig, men i begge fallen på ett för Robert oåtkomligt sätt. Detta förargade grefven. Ty ehuru han väl nu ville försätta von Pahlen i en viss frihet, var han dock högst angelägen att veta hvar han hade den unga löjtnanten, samt kunna bevaka hans steg, för att ej af honom förekommas i den vigtiga saken hos riksgrefvinnan. 
<sec/>
Herr Westerfelt inföll med en värdshusvärds hela trygghet: ”vore det på dagen, skulle jag bjuda herrarne samtligen in att genomforska hvart rum, hvarje vrå hos mig, för att finna huru tomt jag har det; men nu ... varen så beskedliga, godt folk ....” 
<sec/>
Han nickade argt och betydelsefullt mot porten. 
<sec/>
Han vill vinna natten, för att göra sina tillredelser! mumlade gref Robert mellan tänderna. 
<sec/>
”Och befästa sina ingångar! Men det skall icke ske!” skrek von Drachenmilch. ”Här hjelper icke att barrikadera sig.” 
<sec/>
Med detta utrop trängde den Tyska officeraren in på värden, klämde honom tillbakas mot dörren, och stötte upp denna. Det öfriga sällskapet följde efter. Likväl få vi icke lemna obemärkt, att en af dem, grefve Clas Thott, vid detta tillfälle skilde sig från det öfriga sällskapet, och icke inträngde i huset. Han fann hela detta sätt att gå tillväga ohyfsadt och föraktligt; och dessutom ansåg han sin närvaro numera icke angelägen för von Pahlens tillrättaskaffande, då man redan befann sig vid huset, der han var; och man i sjelfva verket nu ingick dit. Gref Clas aflägsnade sig, utan att en gång taga afsked af von Drachenmilch, hvilken han hoppades återträffa vid något annat lämpligare tillfälle, då han också af honom kunde utkräfva den upprättelse, hvarom han talat. 
<sec/>
Vid herr Westerfelts höga rop ankommo kypare och husdrängar. De beväpnade sig med stekspett ur köket och eldgafflar ur de öfriga kamrarne. Ett ansenligt slagsmål uppstod i yttersta rummet. Blod började redan flyta. 
<sec/>
Solens morfar insåg efter en stund, att han nödvändigt skulle komma att sitta emellan i en fejd, der han blott kunde uppställa sin svaga källarmilis mot män af ett mera egentligt krigsyrke. Han hade redan blifvit vittne till det fasliga braket af tvenne stora porslinsservisers sönderslagning; och sex dussin Holländska fina vinglas, stående på en hylla, hade under dusten blifvit nedstjelpta på golfvet, der de krossats i bitar. Sådant måste beveka hans hjerta. 
<sec/>
”Mina herrar!” ropade han och steg upp på ett bord i ena hörnet af salen. ”Mina herrar!” skrek han med ännu högre röst, ”jag föreslår fred, och erbjuder en bål såsom ingress till förlikningsvilkoren.” 
<sec/>
En bål? Först ljus och facklor, att vi må kunna se in i alla dina helvetes vackra vrår och vinklar, din erkeskälm! skrek Tysken. Jag föreslår, att vi slåss först; och de, som sedan blifva vid lif, kunna alltid sluta fred tids nog då, om det behöfs. 
<sec/>
”Ljus här! ljus här! skynda dig, Bastian!” ropade herr Westerfelt till sin närmaste och vigaste hejduk. 
<sec/>
Håll! sade gref Robert. Herr von Drachenmilch! betänk, att mannen önskar parlamentera. 
<sec/>
”Vi skola nog dricka hans bål, sedan vi först druckit hans blod och låtit våra sabelklingor spisa hans kött.” 
<sec/>
Se, der komma ljus! jag föreslår, att vi i fred och ro genomströfva hela hans hus; och, sedan vi igenfunnit den instängde löjtnanten, besegla vi freden här med att dricka solen till i ett glas eller par af de drufvor, hans egna strålar värmt och fostrat – ropade Robert. 
<sec/>
”Rätt sagdt,” skrek värden, som gerna ville behålla högsta ordet. ”Följen mig, mina herrar! Vi skola gå från rum till rum. Ingenting vore mig kärare, än att vi kunde återfinna den förb–de herr von Pahlen, som redan kostat mig så många ostindiska fat, tallrikar och glas. Hm! Men han skall en dag få betala mig, eller konungen i hans ställe. Kom! kom!” 
<sec/>
Gref Robert och von Drachenmilch gingo främst i detta inqvisitoriska tåg. Ifrån de allmänna värdshussalarne vände man sig genom den smala gången in till klubbens politiska rum, hvilka solens morfar icke hade lof att öppna för oinvigde; och icke heller nu skulle hafva gjort det om ej öfvermakten tvungit honom. Slutligen kom man till ännu en mörk gång, och derefter till en dörr af svartmålad ek, prydd med inskurna hufvuden i plumpa dimensioner och andra gröfre zirater, föreställande bragder från trettioåriga kriget. 
<sec/>
Här stå vi nu vid ingången till .. jag skulle verkligen vilja kalla det någonting rätt gement .... 
<sec/>
”Åh, det kan herr grefven just låta bli,” sade värden vresigt. ”När man sjelf varit inne i den politiken, så behöfver man alls icke sedan gå och göra sig förnäm.” 
<sec/>
Läs upp dörren utan vidare snack! sade den Hessiska Hercules von Drachenmilch. Ni skall ännu tre minuter få välja emellan att lefva eller dö, men sedan är det slut. 
<sec/>
”Kom hit med nyckeln, Bastian,” ropade herr Westerfelt. Gossen kom, och räckte fram hvad han bar i handen. 
<sec/>
”Hvad? hvad är det här för upptåg? Denna nyckel är ej den rätta! Skynda dig fort in i skänken efter riktiga nyckeln, din skurk!” röt värden. 
<sec/>
Kyparen störtade af sin väg. De fremmande vexlade ögonkast med hvarandra. 
<sec/>
Här är icke allt riktigt, som det skall, sade den Tyska fändriken. 
<sec/>
”Jo, min lif och salighet! är icke här allting ganska riktigt,” genmälde värden med ännu högre stämma. ”Den massiva och vackra ekdörren, som ni ser, går in till solklubbens hemliga arkiv, och dit har jag ej den ringaste rättighet att släppa in den minsta menniska. Det har jag sagt. Men jag räknar er icke för menniska. Jag släpper in er. Hvad skall jag också göra mot dragna pampar och blanka svärd?” 
<sec/>
Jo, ni skall släppa ut min landsman von Pahlen, och icke stå och diskurera om hemliga arkiver och dumheter. ”Stå och diskurera .. hm! Den dag tör komma, då du skall få betala mig för dessa ord, din långa Ur-tysk.” 
<sec/>
Betala? Det skall jag göra genast! svarade von Drachenmilch hurtigt, och nalkades värden i den tydliga afsigt, att gifva honom en hvass örfil. 
<sec/>
I verklig eller låtsad häpenhet for herr Westerfelt åt sidan, och släppte ljusstaken i stengolfvet. Ljuset slocknade ögonblickligt, och sällskapet befann sig i mörker. 
<sec/>
Ha! Tarteiffel! Hvaba? Hvart tar du vägen, din förpestade bof? skrek fänriken efter värden, som hörbart aflägsnade sig i gången. 
<sec/>
”Stanna der ni är, mina herrar! jag måste skynda efter ljus. Här är icke rådligt att vara länge i mörkret; ty .. ty .. veten, mina herrar! klubbens hemliga arkiv, hvartill den der ekdörren leder, är fullt af spöken, af onda andar i de värsta skepnader, och .. men jag skall vara hastigt tillbaka.” 
<sec/>
Den satans karlen undflyr oss! skrek von Drachenmilch. 
<sec/>
”Det skall jag förekomma,” sade Robert Augustin. ”Stanna här, ni, med det öfriga sällskapet; jag, som någorlunda känner gångarne, skall skynda efter värden, noga bevaka honom och återföra honom.” 
<sec/>
Med dessa ord smög grefven sig snabbt och oförmärkt bort. Han lyckades hinna upp värden, just som denne vid andra ändan af den långa gången var på väg att träda ut genom den der belägna farstudörren. 
<sec/>
Jag vill vara med! sade Robert. 
<sec/>
”Hvem är det?” frågade värden, som i mörkret ej genast igenkände sin gamla kund. ”Är det ett gräfsvin?” 
<sec/>
Se så, se så! intet vidare snack: inga qvickheter. Låtom oss gå fort ut efter ljus. Det öfriga grymma sällskapet kan stå der längst inne vid ekdörren; men jag hade ingen lust att dröja qvar. 
<sec/>
”Aha? verkligen grefven? Godt; kom ut med mig!” 
<sec/>
Med dessa ord gingo herr Westerfelt och Robert sina färde. Efter några ögonblicks krokar och vändningar genom dunkla salar, anlände de till ett litet kabinett, innanför det allmänna skänkrummet, der kypare och drängar under skrik och betraktelser af alla slag samlade bitarne af allt det sönderslagna; och der Bastian ifrigt letade efter nyckeln, som hans herre befallt honom hemta, men som han hvarken med skratt eller tårar kunde skaffa åter. Han började inse ett stycke knep af sin herre; och förmodade, att denne för egen räkning gömt nyckeln. 
<sec/>
”Hör, min grefve!” sade Westerfelt: ”nu, då vi äro på egen hand – skilda från de der råbarkade nattsvärmarne – säg mig, innan jag går in att tända eld på mitt ljus .. hahaha!.. min själ, om jag icke hade lust att alls icke tända eld derpå, utan låta den långa Tyska erkemenniskan stå evigt qvar i sitt mörker .. haha! Hvaba? hvad sägs?” 
<sec/>
Det vore icke en ogalen tanke; men ... 
<sec/>
”Jag ville af herr grefven veta – det var hvad jag ville säga – jag önskade veta hvad allt det här skall betyda?” inföll värden med förändrad ton. ”Har herr grefven fört hit alla dessa busar på fullt allvar, för att taga ut von Pahlen från mitt hus? eller har herr grefven sjelf, såsom jag en liten smula tycker på laget, blifvit af dem, huru skall jag säga? blifvit tvungen, ville jag icke säga; blifvit hotad? skrämd? eller narrad kanhända – välj sjelf rätta uttrycket, men säg mig huru det är fatt?” 
<sec/>
Behöfs inga artigheter, och intet val af ord. Allt det der skall jag sedan förklara. Men säg mig nu sjelf först, herr Westerfelt, hvad jag skall tänka om von Pahlens undankommande, hvarom ni talat? 
<sec/>
”Det har sin riktighet.” 
<sec/>
Ja, det vill säga, det hade sin fulla riktighet, när den der grofva Tysken och de andra vackra bestarne hörde på edra ord; men i sjelfva verket har ni väl icke begått den oförsigtiga dumheten, att släppa ut von Pahlen? Det skulle jag icke lätt förlåta er; och jag kan, äfven som vän, icke tänka mig er så enfaldig? 
<sec/>
”Enfaldig? Hm: jag har ingenting alls begått i hela den saken. Men herr löjtnant von Pahlen har mig ovetande rymt ur sin bur.” 
<sec/>
Nej! verkligen? 
<sec/>
”Som jag säger!” 
<sec/>
När då, i all verlden? 
<sec/>
”I eftermiddag.” 
<sec/>
Det är högst förunderligt. Huru har sådant kunnat tillgå? 
<sec/>
”Jag är icke i stånd att alldeles i grund förklara det. Men efteråt har jag likväl funnit, både att han är borta, och hvad väg han flytt. Men herr grefven skall, om jag får råda, alls icke vara bekymrad häröfver. Herr grefven ville ju också sjelf släppa honom ut härifrån nu?” 
<sec/>
Det är sant; men likväl så, att jag viste hvarest jag hade denna farlige partigängare; och derjemte så, att jag kunde bevaka honom ännu bättre på annat sätt och annat ställe. 
<sec/>
”Nå, det är just det.” 
<sec/>
Huru skall det kunna ske, så, som sakerna nu vändt sig? 
<sec/>
”Huru? På två sätt. Först och främst skall grefven hafva rätt på honom, hvilket nog låter sig göra. För det andra skall grefven, när löjtnant von Pahlen blifvit igenfunnen, aldrig mer släppa honom.” 
<sec/>
Vise man! Så mycket viste jag sjelf. Konsten är, att skaffa reda på denna illfundige Adonis, och sedan skall allt det andra nog gå. Det är då för besynnerligt, herr Westerfelt, att ni icke låter förmå er att för mig helt öppenhjertigt och utan vidare krus omtala, huru den Hessiske löjtnanten kommit ur edra händer? Är ni köpt – säg mig det? Köpt af mina fiender? 
<sec/>
”För tu–n f-n, hvad behagar herr grefvene föreställa sig?” sade värden och kastade på Robert lika skarpa blickar, som denne på honom. 
<sec/>
I detsamma hördes ett doft buller på afstånd från de inre rummen, hvilket afbröt all vidare förklaring, de begge upphetsade vännerna emellan. 
<sec/>
Herr Westerfelt reste på sig, lade pekfingret på munnen och spetsade öronen. 
<sec/>
Fattad af något raskt beslut, hvaröfver han dock ej utlät sig med minsta ord, skyndade värden till sitt folk i det yttre rummet, och lemnade gref Robert till rof för egna betraktelser. Denne satt ganska orolig. Han förstod, att herr von Drachenmilchs stridslystna sällskap ej låtit sig nöja med väntan i den mörka gången, utan börjat göra demonstrationer. 
<sec/>
Efter några ögonblick återkom herr Westerfelt. 
<chapter/>

<chaptername>ÅTTONDE KAPITLET.</chaptername>

<chaptername>MARIE SUSANNE, BUDBÄRERSKA.</chaptername>

<sec/>
Säg fort, hvad begär ni för belöning? 
<sec/>
”Jag skall öppet berätta om von Pahlens rymning allt hvad jag vet,” sade värden på Solen, och ställde sig midt framför den med spänd nyfikenhet väntande gref Robert. ”Men,” fortfor han, ”det har fallit mig något in, vet herr grefven, som jag till och med anser för en ganska stor angelägenhet, att i detta ögonblick förut icke försumma. Jag har derföre kommit in nu, för att bedja grefven ursäkta, att jag går ut.” 
<sec/>
Hvad? 
<sec/>
”Ts! ts bara, herr grefve! Hör ni icke bullret? Det låter icke väl göra sig, att lemna hela det farliga och grymma sällskapet utan sysselsättning der borta i mörka gången. De tappra personerna kunde med herr Drachen .. huru hette den hetlefrade dj–n?.. med herr Drachenfuss i spetsen, leta sig väg ur det svarta näste, der de nu befinna sig, och der vi lyckligen inneslutit dem: de kunde helt artigt komma och falla öfver oss med blanka vapen och grinande munnar, medan vi sitta och samtala i vår förtrolighet.” 
<sec/>
Det är sant, utbrast Robert Augustin. Föranstalta något, så att vi icke afbrytas. 
<sec/>
”Jag skall göra det, med herr grefvens tillåtelse. Vänta endast ett ögonblick; jag är genast åter.” 
<sec/>
Herr Westerfelt aflägsnade sig under några minuter ånyo i ett af de yttre rummen, der han gaf ordres åt Bastian, som ännu under stor förtviflan letade, eller dock låtsade leta, efter den förkomna ekdörrnyckeln. Gref Robert kunde icke på afstånd höra hvari befallningen bestod. 
<sec/>
”Se så, nu kunna vi hoppas få vara i fred och njuta af ett angenämare samtal,” sade herr Westerfelt, i det han åter visade sig, satte sitt nytända ljus på bordet och låste dörrarne i lås. ”Hå hå!” fortfor han, ”hvilken förfärlig natt? Aldrig väntade jag, att för andras räkning blifva utsatt för så rasande obeqvämligheter.” 
<sec/>
Min bästa herr Westerfelt! jag är ganska nyfiken att få höra hvart von Pahlen tagit vägen och huru han har undkommit? afbröt grefven. 
<sec/>
”Löjtnant von Pahlen måste vara en utomordentlig .. huru skall jag säga?” 
<sec/>
Det gör detsamma huru ni talar, blott jag får veta huru det gick till. 
<sec/>
”Huru det gick till, fullkomligt, vet jag icke: som jag säger. Men jag anser afgjordt, att, om icke fruntimmer stå väl hos herr von Pahlen – det jag likväl nästan också tror – så står åtminstone von Pahlen mycket väl hos fruntimmer.” 
<sec/>
Fruntimmer? Är här någon dame med i spelet? Det vore alldeles .... 
<sec/>
”Rasande, ja. Men huru kan det annorledes gå, när man vill försöka stänga in någonting så ofångbart, som en ung vacker löjtnant, af prima sort?” 
<sec/>
Till saken! Jag gissar redan, att den förhexade kammarjungfrun från fröken Taube varit framme och visat sig. Jag är olyckans man, om jag icke kan förekomma allt detta. Men, min bästa herr värd! säg mig likväl, efter allt hvad vi öfverenskommit i denna sak, huru har ni kunnat tillåta ett ungt fruntimmer .... 
<sec/>
”Jag har ej tillåtet det ringaste: på lif och salighet!” 
<sec/>
Huru har då den satans mennisk ... 
<sec/>
”Yttra ingenting sådant der, herr grefve. Till en början är det orätt af er, att kalla mademoiselle Marie Susanne kammarjungfru; ty hon är mycket snarare en confidente, ett sällskap, en dame d’honneur hos fröken Hedvig .. hos riksgrefvinnan von Hessenstein, ville jag säga.” 
<sec/>
Hon må vara hvad hon vill och kan, så afskyr jag och förbannar den händelsen i alla fall, att hon lyckats råka von Pahlen. 
<sec/>
”Herr grefve!” fortfor värden med slugt plirande ögon: ”den der mademoiselle Marie Susanne är den utmärktaste skönhet. Hennes hår glänser, men hennes ögon glänsa ännu mer.” 
<sec/>
Det hör icke hit. 
<sec/>
”Hennes kinder hafva en bländande rodnad, men hennes armar och hals äro hvita som tusenskönor; nej, som alabaster: det är hvad jag ville säga.” 
<sec/>
Det hör ej hit, förunderliga karl! Huru slapp hon in till von Pahlen? 
<sec/>
”Och hennes ädla, vackra, något dystra kanske, men alltid glimmande och innerligt intagande ögonkast vittna om det bästa hjerta, den renaste själ. Det är hvad till och med en karl, som jag, icke bör lemna osagdt.” 
<sec/>
Hm, jag tror ni är förb–d, Westerfelt! jag vet allt det der förut, och jag tviflar ej det ringaste derpå. Hvarför talar ni om dylikt för mig? Ni vill således förhala tiden och drifva gäck med mig, likasom ni förmodligen nu som bäst lyckats att instänga mina hitkomna kamrater? 
<sec/>
”Min nådiga grefve! blygs, att hafva desse till kamrater,” sade herr Westerfelt. ”Också har ej herr grefven anländt hit i detta grofva sällskap, frivilligt, utan .. nånå, lika mycket. Men om den sköna Marie Susanne har jag talat allt hvad jag sagt, endast för att låta herr grefven inse, att hon är en dame, som alldeles icke gått in till löjtnant von Pahlen, eller gjort honom besök i fängelset, utan som ....” 
<sec/>
Icke det? Nå, hvad har hon då gjort? 
<sec/>
”Det vet jag icke.” 
<sec/>
Hvad vet herrn då? 
<sec/>
”Jag vet, att von Pahlen försvunnit ur sitt rum på ett mig och oss alla okändt sätt, och det har skett på eftermiddagen. Hvad tycks om sådant? Marie Susanne var som hastigast på ett besök här och lemnade ett bref, ja, nästan ett paket, tror jag folket sade; och med utanskrift till löjtnant von Pahlen. Jag talade ej med henne sjelf; men Bastian, som emottog brefvet, har berättat mig, att det var hon och ingen annan. Hon viste alldeles icke, att von Pahlen var här nu. Till det minsta lät hon icke förstå, att hon viste det. Hon sade blott, att, som hon förmodade, det den herrn, hvartill brefvet sågs adresseradt, brukade infinna sig på Solens klubb emellanåt, bad hon att få lemna paketet här, för att komma sin egare till handa, så fort han visade sig; ty hvar han logerade, viste hon ej, och kunde således icke skaffa brefvet dit. Det var ju ganska artigt? och fullkomligen anständigt? Kan herr grefven anmärka något dervid? Förmodligen var brefvet så vigtigt, att hon ej tordes låta något bud gå dermed, utan bar hit det i egen person. Jag menar, hon gick väl sjelf endast i ärende åt fröken Hedvig Taube.” 
<sec/>
Vidare! 
<sec/>
”Bastian tog emot paketet.” 
<sec/>
Och så sade väl det dumma kräket, att von Pahlen befann sig här? 
<sec/>
”Åhnej, visst icke. Jag har hvarjehanda godt i mitt hus, men inga dumma kräk.” 
<sec/>
Så viste hon i alla fall, att von Pahlen var här, det tar jag för säkert. 
<sec/>
”Tänk derom hvad herr grefven behagar. Men sedan mamsell Marie Susanne aflägsnat sig, bar min Bastian in brefvet till grefvens fånge.” Det skulle Bastian hafva låtit bli. 
<sec/>
”Hvad skäl hade han till en så stor ohöflighet? Jag hade inga ordres fått om att von Pahlen ej kunde emottaga sändningar.” 
<sec/>
Det är för att ni och ert folk icke vill begripa mig! utbrast Robert med en mulen blick. 
<sec/>
”Jag hoppas, att vi skola bättre lära förstå hvarann hädanefter,” svarade herr Westerfelt med ett ögonkast, som skar den andre genom själen. 
<sec/>
Nå godt! sade gref Robert och såg ned i golfvet. Hvad följde? Huru kunde von Pahlen fly efter blott ett brefs inhändigande? 
<sec/>
”Det är just hvad jag icke så noga begriper, ser herr grefven. Mot qvällen, så der klockan 6, half 7, gick jag beskedligt, för att göra min lilla skyldiga uppvaktning med en nätt och hygglig aftonvard – ett par hjerplår, franska sylter och en smula pastej, som herr grefven allt skall få se på räkningen – jag gick in i de hemliga rummen, jag, stackars Westerfelt; kom till von Pahlens dörr, läste upp, trädde in, och ....” 
<sec/>
Nåväl? 
<sec/>
”Hvad skulle jag göra? Jag satte brickan med fogeln, syltet och pastejerna ifrån mig på det lilla Kinesiska natt-tygsbordet, och ....” 
<sec/>
Och? 
<sec/>
”Hvad mer? hvad skulle jag göra? Sedan ställde jag mig att gapa uppåt fönstret i detta rum, som ....” 
<sec/>
Fönstret? 
<sec/>
”Ja, det är en sanning, som kanske herr grefven ej påminner sig, att klubbens hemligaste afdelning vätter åt Prestgatan.” 
<sec/>
Jo, jag vet det, gudnås. 
<sec/>
”När jag till min förundran ej fann herr von Pahlen i sin kammare, kunde jag ingenting bättre företaga mig, än att se mig omkring. Det märkvärdigaste var, att det var ingenting att se.” 
<sec/>
Nå, hvad såg ni då? upptäckte ni inga spår? 
<sec/>
”Jag fann några sönderrifna papperslappar på golfvet: det var alltihop.” 
<sec/>
Sådant ligger alltid på golfvet i karlrum. Hvad väg hade han kommit ut? 
<sec/>
”Jag tog ändå upp en papperslapp af nyfikenhet. På den stod ingenting skrifvet, blott ritadt: en lång näsa.” 
<sec/>
Bah! 
<sec/>
”Jag upptog en lapp till, och der stod: adieu, adieu, Robert!” 
<sec/>
Minsann! Än sen? 
<sec/>
”Jag roade mig, i min bestörtning, att plocka upp de satans lapparne; på hvarenda en stod: adieu, adieu, Robert! På en var det likväl skrifvet: tack! nu känner jag dig, Robert, Robert! och vet hvad du ville.” 
<sec/>
Ah! 
<sec/>
”Derpå steg jag upp i den höga fönsternischen, som vätter åt Svenska Prestgatan, och som herr grefven vet har galler för fönstren, emedan detta rum är en del af klubbens bästa gömställen. Hvad såg jag? Döm sjelf! Ett par galler voro afsågade, fönstret tydligen öppnadt och åter från yttersidan tillskjutet, och nu var det icke svårt att begripa hvad väg löjtnanten tagit.” 
<sec/>
Min Gud! men huru fick han instrument att afsåga gallren? 
<sec/>
”Det kan ej förklaras på annat sätt, än att han bekommit en liten fin såg i mademoiselle Susannes paket, och troligen derjemte ett rep med knutar på, att fästa i fönstret och hala sig ut före ned på gatan. Hvem vet? jag bara gissar.” 
<sec/>
Oförsvarliga händelse! Men det kan likväl också å sin sida ej förklaras, med mindre Marie Susanne viste von Pahlen vara instängd och behöfva en såg och en repstege? 
<sec/>
”Det är troligt nog.” 
<sec/>
Gud, hvart skall jag taga vägen, för att ertappa denna utlänning? Efter hvad som händt, är han nu farligare för mig, än någonsin förut. Han har insigt om, att jag byggt en plan emot honom! Han kan nu icke blott försvara sig emot mitt anfall, utan anfalla mig sjelf. Hos riksgrefvinnan skall han .. men tyst! Hör på, herr Westerfelt; ni är en kunnig och klok karl. Jag ger er hvad ni behagar, om ni kan skaffa mig spaning på den försvunne flygtingen. 
<sec/>
”Till en början skyndade han fram på Prestgatan, det tar jag för afgjordt.” 
<sec/>
Herr Westerfelt, hvad vill ni ha? Sänd ut edra snillrikaste hejdukar, edra förträffligaste och illfundigaste gossar: jag är öfvertygad, att de känna alla vägar och vrår både på Prestgatan, i Solgränd och hela nejden. Dröj icke ett ögonblick, jag ber och anhåller! Oh! får jag blott en gång till fast i min kära von Pahlen, så skall han, minsann! icke vidare slippa mig. 
<sec/>
”Och icke herr grefven honom.” 
<sec/>
Säg fort, hvad begär ni för belöning, om ni tjenar mig? 
<sec/>
”Jag vill blott hafva min lilla fångräkning af herr grefven liqviderad.” 
<sec/>
”Skall ske, skall ske, min bästa Westerfelt: var utan bekymmer för sådant. Till en början skall jag acceptera den, obesedt. 
<sec/>
”Jag tackar. Men priserna kunna gerna genomgås och kontrolleras. Jag har på champagnen tagit så godt som alldeles ingen avance.” 
<sec/>
Champagnen? Hvad vill det säga? 
<sec/>
”Champagnen, som von Pahlen druckit dessa dagar. Kan en fånge af detta slag dricka annat?” 
<sec/>
Det är bra. Jag accepterar. Men med ett vilkor .... 
<sec/>
”Jag vet. Och det skall till punkt och pricka uppfyllas. Jag skall skicka ut icke blott mina mest slipade gossar, utan, hvad mycket bättre är, ett och annat ganska klokt fruntimmer. Jag vet en madamm, vilken går omkring med pepparkakor, tortor och bakelser, som alls icke är att förakta.” 
<sec/>
Det gör mig detsamma. F-n i alla fruntimmer! 
<sec/>
”Men icke i käringar, icke i madammer, herr grefve. Om någon skall kunna lura ut hvar en gömd, förträfflig ung man håller sig undan, så skall min Bakelse-Jeana göra det. Men hör: det är ju alldeles icke sagdt, att löjtnant von Pahlen nu vidare har lust att gömma sig? Det är flere dagar sedan det krakel, hvari vi invecklade honom; och han förlitar sig på konungen, förmodar jag. Hvarföre skulle han nu längre dölja sig?” 
<sec/>
Det är ganska möjligt, att han icke frågar efter det. Men så mycket vet jag, att, visar sig von Pahlen öppet på gator och torg, så skall jag snart ånyo fånga honom i någon fälla. 
<sec/>
”Lycka till! Kan jag vara behjelplig, så räkna på mig. Se här, för ro skull, är min lilla räkning.” 
<sec/>
Robert tog en penna, och tecknade sin accept på papperet, utan att läsa ett ord af räkningen. Se så, har jag ej nu bevisat mig som en vän emot er? Tag detta, och var nöjd. Reda penningar skola komma nästa vecka. Men huru är det beskaffadt med er Bakelse-Jeana, hvarom ni talar, herr Westerfelt? För all säkerhet vore det bäst, att sätta henne genast i gång. 
<sec/>
”Icke i natt, bästa grefve.” 
<sec/>
Ah, det är sant, jag glömmer, att det nu är natt. Grufliga händelse, som vändt omkring alla mina sinnen, alla mina tankar! Det är natt: ja, det är verkligen natt: huru långt har icke von Pahlen redan kunnat hinna? huru väl har han ej kunnat bereda sitt fördöljande, derest han alls vill gömma sig? Gud, hvad jag är olycklig! 
<sec/>
”Låt oss nu fatta ett beslut om olyckskamraterna derborta vid ekdörren i mörka gången. Skola vi låta trollen dansa och äta upp dem samt och synnerligen?” 
<sec/>
Trollen? hvilka troll? 
<sec/>
”Hahaha!” 
<sec/>
Ni skrattar, ni, goda Westerfelt? 
<sec/>
”Jag måste skratta med full hals. Ja – så mycket säger jag: Gud hjelpe mig, om jag nånsin haft en trefligare natt. Ni må tro, att jag skickat gastar på herr Drachenfuss och hans glopar. Hvad hade de också här att skaffa? Ni kan vara säker, att jag består mig troll här i huset; och det göra alla kloka värdshusidkare nu för tiden.” 
<sec/>
Ni sätter mig i största förundran? 
<sec/>
”Tror ni då, att man ostraffadt skall få störa Solen här nattetid? Nej, mina gunstiga herrar. Ni skall lära känna mig och mitt palats, så att ni ej en annan gång vågar kuppen att oroa en man, som har klubb. Kom ut! kom, bara, skall ni få höra och se. Jag märker, att det redan blifvit satt i gång.” 
<chapter/>

<chaptername>NIONDE KAPITLET.</chaptername>

<chaptername>GUERILLAKRIGET.</chaptername>

<sec/>
Det är fasligt!... ”Jag skall icke säga.” 
<sec/>
De hade knappt hunnit sätta foten utanför dörren till det rum, der de sist utbytt sina vänskapsfulla meddelanden, innan de förnummo ett gläfs och skällande af hundar, blandadt med jamande af kattor, som i styrka och uthållighet öfvergick allt begrepp. Deremellan läto Tyska svordomar höra sig, likt åskdunder mellan störtskurar, och några Svenska basar af gröfsta slag fulländade chören. 
<sec/>
Herr Westerfelt stannade ett ögonblick och lyssnade uppmärksamt. ”Det går bra,” sade han. ”Det är nog troligt, att herr Drachenblut, som nu utan tvifvel dragit sin pamp, med den skall mörda en och annan af mina bästa hundar, och kanske äfven spetsa några af mina snällaste kattor, under det att de beställsamt, som käcka furier, nästla sig omkring hans ben, armar och hela menniska; men det får gå. I krig blöder och dör man; det ligger i saken; och jag vet nog hvarest jag skall skaffa mig nya hundar och kattor i de stupades ställe, hvilka i natt falla för fosterlandet. Ty jag bör nämna, att, såsom de alla äro födda eller dock uppfödda på Solens värdshus, så är detta ställe också deras enda och rätta fädernesland.” 
<sec/>
Men det förundrar mig i högsta grad! utbrast Robert Augustin. Jag hör ett fasligt väsen: har då herr morfar låtit släppa lös ett dussin kattor på våra nattkämpar? 
<sec/>
”Förlåt mig: icke bara kattor, det skulle hafva varit lågt och oridderligt; utan tillika hundar, och ibland dem Achilles och Nestor, hvilka förskrifva sig från den ädlaste och äldsta blodhundsrace i Sverige, hitkomna med kapten Montgommery. Bättre djur gifvas ej.” 
<sec/>
Men i alla fall .... 
<sec/>
”Hvad vill ni mer?” 
<sec/>
Skall ni då låta dessa troll och kreatur äta upp våra ärliga gäster, som icke hitkommit i annan mening, än att göra en god gerning? 
<sec/>
”Att frälsa en af er instängd riddersman, ja? Jag kan tänka, att herr grefven nu djupt ångrar det, och icke tycker om hvad mina hundar göra?” 
<sec/>
Skämt åsido, inföll gref Robert, kunde vi icke bli qvitt dessa herrar, utan att gifva dem hundbett eller låta dem sönderklösas af kattor, hvilket jag bekänner att jag icke tycker om? 
<sec/>
”Var utan fruktan. Hm! det måste vara några usla krabater, om de ej kunna reda sig, när de äro beväpnade.” 
<sec/>
Ja, men se .. i mörkret .. kattorna kunna springa dem upp i nacke och ansigte, och rifva ögonen ur dem, innan de blifva det varse .. jag tillstår, att jag har en hisklig antipati mot dessa elaka, falska djur. 
<sec/>
”Men har jag icke sagt herr grefven, att der är icke allenast kattor? Hundar hafva tillkommit, hvilka taga tag som vargar; men, ursäkta mig, det är också just meningen. Kattor kunna för sin del icke kallas ilskna; om de ej blifvit retade; och de skulle visst icke i mörkret förmås att springa på fremmande personer, bita, rifva och klösa sönder dem, derest de icke på förhand blifvit en smula, såsom vi kalla det, preparerade till detta krig. Det var derföre jag nyss gaf min Bastian och ett par andra kypare befallning att låta gifva dem litet champagne, blandadt uti ...” 
<sec/>
Hvad, i Guds namn! har ni gifvit kattorna champagne? 
<sec/>
”Ja, det eldar. När man bereder sig till krig, måste man göra sina rustningar och ej se på omkostningarne. Sedan kattornas hjernor blifvit upphetsade genom vinet, hafva de af mina gossar blifvit hals öfver hufvud inkastade i högen af våra väntande vänner derborta. Framför allt befallde jag, att de skulle störtas i ansigtet på fänrik Drachendrachen .. den f-n. Det är klart, att när de små djuren på detta sätt komma i synen på folk, och dessa, å sin sida, slå manhaftigt ifrån sig, så skola kattorna råka i ännu värre häftighet och slutligen blifva ursinniga. Sådan är planen för detta slags krig. Men mina stora, bastanta hundar, Achilles, Polycarpus och Nestor, göra dock mesta verkan; och jag har alltid betraktat dem som mitt grofva artilleri.” 
<sec/>
Det är fasligt! 
<sec/>
”Jag skall icke säga.” 
<sec/>
Uff! hur det måste se ut derute! 
<sec/>
”Tror då grefven, att något väl ordnadt värdshus i våra oroliga tider kan vara utan sin milis?” 
<sec/>
Nenej! 
<sec/>
”Jag tillgriper likväl icke denna min armé utan i nödfall, det bekänner jag. I mindre fall nöjer jag mig med att rätt och slätt kasta ut ovettigt folk genom porten på gatan; hvilket också verkar. Herr grefven kan sjelf intyga, att jag försökte detta först; ty jag börjar alltid med det lindrigaste. Men säg – hjelpte det? Nej, vid Gud! Hvarken herr grefven eller de öfriga ville dermed låta afspisa sig.” 
<sec/>
Jag kan icke neka, att ... 
<sec/>
”Trängde ej herrarne samtligen in i huset, likt Moskoviter? Skulle jag nu här gå och spara sådana rackare, som handterat mig värre än .. och dessutom slagit sönder mina ostindiska fat? Herr grefven får förlåta, att jag på räkning uppsätter, allt hvad dessa nattglopar krossat i mitt hus, både af Saxiskt, Ostindiskt och Engelskt porslin, förutom skadade möbler, hvilket allt herr grefven måste betala mig, emedan det aldrig skett, om ej den von Pahlen skolat instängas. Ja, jag går så långt, vet grefven – ursäkta mig – att jag på räkningen äfven uppskrifver hvar katt, som man nu mördar för mig derute i mörka gången: ty också till detta är grefven orsaken. Vill grefven acceptera min nya räkning?” 
<sec/>
Hahaha, herr Westerfelt, låt gå: huru högt skall hvar katt stå? 
<sec/>
”Nio daler koppar. Det är icke för mycket. Men sticka de ihjäl hunden Nestor för mig, så måste herr grefven ersätta det med sex daler silfvermynt.” 
<sec/>
Men ni är för glupsk, morfar! Hvad är det för slag? Om fänrik Drachenmilch ränner sin skarpa pallasch genom någon af edra hundar, hvilket jag, att döma af lätena, tror att han redan gjort; eller om han vrider halsen af ett halft dussin förb–de kattor, såsom jag för hans militäriska heder hoppas han snart gör – vill ni då, att jag skall betala hela detta kalas? 
<sec/>
”Ni kan ju låta fänriken deltaga i ersättningen; men mitt måste jag hafva. Låt honom gifva penningar för kattorna allesammans, och dräpa dem allesammans: gerna för mig. Jag skaffar mig nya, för en annan gång, och dermed slut. Nio daler stycket, det säger jag: ej ett kopparöre under. För tusan! jag borde hafva femtio daler dessutom för min egen person, jag menar för mitt nattvak. Skall man lida slikt för pack? och för ingenting? Nej pass! Vi ega riksdagar nu för tiden, och der hafva också borgare något att säga, skall jag säga grefven. Kort och godt: vill grefven acceptera?” 
<sec/>
Nio daler för hvar katt? sex daler silfver för hvar hund? och femtio daler för er sjelf, morfar? 
<sec/>
”Bah .. för mitt nattvak har jag sagt.” 
<sec/>
Men om jag skulle föreslå Drachenmilch att, såsom man kallar det, slå ihjäl er, min vän! hvad skulle ni vilja hafva för det: billigast räknadt? 
<sec/>
”Så! Skämta ej vidare nu, utan låtom oss avancera dit bort åt bataljfältet.” 
<sec/>
Tyst, herr Westerfelt! om jag ej hör galet, så jamar man mindre i detta ögonblick: det har betydligt aftagit. 
<sec/>
”Minsann!” sade värden och stannade ånyo lyssnande, med en sorgsen blick mot golfvet: ”de måste redan hafva tagit de flesta af mina kattor afdaga.” 
<sec/>
Så låter det. Men hundarne återstå, det hör jag på det gräsliga skällandet. 
<sec/>
”Fort, framåt! Vi måste tänka på sista delen af slagtningen, för att vinna full seger. Detta är ett guerillakrig såsom jag vid flera tillfällen hört herrar i klubben kalla det, när de yttrat sig öfver huru små trupper i ett land kunna slå stora ordinarie arméer genom att samlas i bergpass, anfalla ordinarierne i ryggen, på ett oförberedt och utom den rätta krigskonsten liggande sätt, hvilket de reguliera trupperna icke vänta, och ej tycka om, emedan de väl vilja blifva slagne efter reglorna, men icke annorlunda. Nå, alltför bra! Mitt lilla krig har hittills lyckats förträffligt; men jag kan sjelf blifva slagen vid slutet, om jag ej vet att segra genom en ny guerillavändning.” 
<sec/>
Hvad, herr värd? hvad menar ni med detta? 
<sec/>
”Jo, jag menar, att mina kattor utgöra små trupper: har jag orätt häri? Jag har anordnat ett litet krig – ett sådant, som man skulle kalla buskkrig i fält; men som nu är ett blott kammarkrig, ett skåpkrig – för att förjaga våra fiender här: var det icke väl gjordt? Men på samma sätt, som ingenting annat än finis coronat opus, så är det också i sig sjelf ingenting annat än ändan som kröner verket; och dit kommer jag nu. Jag anser bäst, att låta Bastian i all tysthet öppna bakporten, som befinner sig i grannskapet af den långa mörka gången, vid ekdörren, der den Tyska fänriken med sitt sällskap står. Grefven och jag göra klokast, att alldeles icke mer återvända dit, utan tvärtom bomma till alla dörrar, som leda ditåt. När då nattsvärmarsällskapet som värst blir ansatt af mina guerillatrupper, måste både herr Drachenbiss och de öfrige omsider söka sin retirade; och när de märka en vidöppen bakport, lära de nog med stormsteg begifva sig bort den vägen, så fort de icke kunna träffa någon annan, och ej heller få den oskattbara njutningen att återse oss och efterklämma oss. Hvad sägs?” 
<sec/>
Herr Westerfelt, utan att afvakta svar från grefven, hvilken förekom honom alltför blödig i hela denna kamp, vinkade genast en af sitt folk, och befallde honom på en omväg gå och läsa upp bakporten. Detta skulle utträttas med så stort knarrande som möjligt, på det att det krigande sällskapet måtte väl höra och märka, det en öppen port gåfves till retraite i nödens stund. Derjemte tillhviskade herr Westerfelt sin Bastian några aparta ordres, som gref Robert icke kunde höra. Han bortgick i ögonblicket. 
<sec/>
Gnyet, stojet, skriket inifrån gången vid ekdörren tilltog i hast, och på det förfärligaste. När grefven häröfver yttrade sin förundran, svarade herr Westerfelt med ett slugt leende: ”man måste ansätta sin fiende värst mot slutet, har jag sagt, för att med högsta ansträngning tvinga honom till flykt.” 
<sec/>
Godt; det begriper jag. Men hvad nytt har nu tilldragit sig? Jag tycker mig varsna förut ohörda läten? sade Robert Augustin. 
<sec/>
”Kom med mig!” svarade värden, smånickande med en triumferande uppsyn. ”Vi skola, med grefvens tillåtelse, gå in i ett af mina småskafferier, derifrån man genom ett par glasrutor på dörren har utsigt åt den del af huset, der bakporten är. Kom!” 
<sec/>
De begåfvo sig dit. Efter några ögonblick stodo de vid skafferirutorna, och kikade ut i halfmörkret. De sågo en farstu, dit nu som bäst det oerhördaste hvimmel af stridande drog sig. Fem, sex personer, och bland dem von Drachenmilch högst, slogo förtvifladt omkring sig med armar och ben. Öfverallt voro de omgifne, anfallne, oroade, bitne, klöste af en hel svärm de mest hetlefrade små odjur. De begge herrarne i skafferiet upptäckte ej blott en otalig mängd kattor, arga mopsar, jagthundar och dylikt, hvarom det redan varit taladt, utan .... 
<sec/>
”Min Gud, hvad är detta?” utbrast Robert åt sin vän vid sidan, ”jag tycker mig äfven se en hiskelig mängd grisar dernere i skumrasket? 
<sec/>
”Ganska rätt!” nickade Solens värd. ”Inga varelser äro värre än svin, när de blifvit retade: de utgöra mitt sista och, jag vill säga, bästa garde. Men jag använder dem ej förrän i det afgörande ögonblicket. Jag har nyss låtit Bastian öppna min, skam till sägandes, rätt rikhaltiga svinstia, hvilken är belägen här nära vid bakporten. Bastian har utsläppt och retat truppen. Den skall snart göra sin verkan och skänka oss en fullständig seger ..” 
<sec/>
I detta ögonblick såg man en utmärkt stor fargalt komma gerad rusande på fänrik von Drachenmilch, och springa honom mellan benen. Den Tyska officeraren blef sittande på galtens rygg, och fördes genom honom af som jehu ut genom porten. ”Tarteiffel! Tarteiffel!” skrek von Drachenmilch, men det hjelpte icke. 
<sec/>
Det öfriga sällskapet stormade ut genom porten efter honom. Hundar och grisar följde i en lång rad på den mörka gatan; men de ännu vid lif varande kattorna höllo sig efter vunnen slagtning hemma inom fosterjordens gränsor. Ett högt jubel från Bastian och de andra gossarne beledsagade de flyende, i hvilkas spets den gode Tysken red i sporrstreck hela Svenska Prestgatan fram emot Storkyrkobrinken. 
<sec/>
Von Drachenmilch, för sin egen del, kände sig fullt öfvertygad, att det var af troll och hexor i djurhamn han blifvit anfallen på Solens värdshus; och när fargalten tog honom under benen, drog han på intet sätt i tvifvel, att det var djefvulen sjelf som for af med honom. Hans raska och djerfva lynne gjorde, att han icke fann sig illa i detta äfventyr. Han hojtade väl och svor, på galtryggen der han satt, hela gatan utefter. Men när han såg det öfriga sällskapet så mangrant löpa efter, förekom honom hela färden herrlig, ståtlig, ausserordentlich, lik ett exemplar af ”die wilde Jagd”, hvilken alltid ligger så innerligt i Tyskarnes smak. 
<sec/>
Det bar icke allenast af hela Svenska Prestgatan fram till Storkyrkobrinken, utan äfven, midtöfver denna, rakt in i den på andra sidan belägna smala och mörka gränden. Då tyckte von Drachenmilch, att det gick för långt, så att han skrek med full hals: ”det bär in i helvetet!” 
<sec/>
Af denna händelse är det, som gatan här fick namn af ”Helvetesgränd”, och heter så än i dag. Det vore också oförklarligt, huru eljest en gränd, som går i rak linie med Prestgatan, kunde bära ett så opassande namn, utan att det uppkommit genom en särdeles skickelse. 
<sec/>
Men för von Drachenmilch och hans efterföljare blef det icke så farligt, som det såg ut. Helvetesgränd är visserligen smal och mörk, men har den egenskapen att sluta. När man kommit längst in, tar en vägg emot, och det är förbi med all vidare färd. Den ursinniga fargalten, som förmodligen, likt kattorna, af Bastian fått någonting retande och förvirrande till lifs, sprang rakt på väggen, stötte trynet mot ett härvarande hus, som sedan af andra orsaker blifvit berömdt, föll omkull, och stjelpte von Drachenmilch öfverända i en rännsten, der han icke ville ligga, hvarföre han steg upp. Galten, befriad från sin börda, rännde genast utaf, gränden tillbaka, och sparkade i återfarten omkull tvenne af sällskapet, som ej hunno nog hastigt ur vägen. 
<sec/>
Trygg och godmodig stod den Tyska fänriken ännu allt qvar på samma plats, der han nyss ställt sig på fötterna. Han stampade blott ett par tag i marken, för att efterkänna, om den bar honom. När han märkte det, sade han sakta till sig sjelf: ”Jorden är säker och fast: här är icke Gehenna!” 
<sec/>
Oaktadt de häftiga och grofva ordalag, hans läppar fått en med den tidens militär oskiljaktig vana att nästan oupphörligt utösa, var dock von Drachenmilch i botten den lugnaste, ärligaste och bästa själ. Han ville knappt djefvulen ondt; utan när han såg denne ränna bort ifrån sig, blickade han efter honom med en viss saknad. ”Tarteiffel!” mumlade han och strök sig om mustascherna, ”så här midt i natten var detta ett bjert och bra äfventyr för den som icke sofver. Säg dock: hvart tager den f-n nu vägen? Jag satt rätt mjukt och godt.” 
<sec/>
I detsamma nalkades det öfriga sällskapet, som nu ändtligen lyckats för det mesta befria sig från hundarne och de öfriga odjuren. 
<sec/>
Månen hade småningom uppkommit på den skära natthimmelen, och belyste staden redan så mycket, att man med temlig beqvämlighet kunde skönja hvarann på gatan, och hålla trefligt samspråk. 
<sec/>
”Hören mig, mine herrar!” sade fänrik von Drachenmilch: ”J märken nu alle huru vi blifvit nesligt bedragne af den skälmen, som vi träffade på Stortorget, och som skulle föra oss till von Pahlens fängelse. Allt var lögn, list och fanskap. Men vi skola taga en lysande hämnd. Vi skola ännu en gång besöka detta ovärdiga värdshus, som i sina källrar icke hyser utsökta viner, men utsökta troll. Mins ni, att den der solvargen bjöd oss på ett par bålar i förlikning? Vackra bålar! hygglig förlikning! Och såg ni, att sedermera försvunno både värden och den der listiga kamraten, som förde oss in i fällan? Men tro mig! vi skola finna dem.” 
<sec/>
”Mine herrar! jag föreslår, att vi rifva ned hela klubben. Hvad sägen j derom?” 
<sec/>
Alla de öfrige nattsvärmarne, hvilka utgjorde von Drachenmilchs utvalda och dagliga följeslagare, gåfvo sitt stormande bifall till hans förslag. Men, sade en, huru skola vi igenfinna huset? 
<sec/>
”Det blir min sak,” svarade anföraren. ”Med herrarnes tillstånd, åtager också jag mig ensam, att afrifva taket på detta satans näste, allenast herrarne vilja bevisa mig den tjensten att bära bort trapporna?” 
<sec/>
Utan tvifvel! 
<sec/>
”Godt! här skall icke en sten blifva qvar på den andra. Jag går till konungen och klagar. Han skall besinna hvad man gjort emot löjtnant von Pahlen, och betänka hvad man förehaft med mig. Mine herrar! Konung Fredrik af Hessen Cassel – min och von Pahlens älskade fädernejord – konungen, säger jag, skall befalla, att detta hemska vidunder till hus, detta hemvist för troll, aldrig mera i tiden får uppbyggas, sedan vi nedrifvit det. Jag skall lemna skorstenarne qvar, ifrån höjden ända ned till grunden: de skola stå der nakna, sotiga, ensliga, utan huslighet, utan glad omgifning. De skola stå der på spökhemmets plats, likt spöken sjelfva och till en evig skräck. Den dag skall komma, mine herrar! då ingen menniska mera skall besöka ett värdshus som icke finnes. Följen mig!” 
<sec/>
Vi bedja våra läsare på en stund lemna den gode fänrik Drachenmilchs sällskap, och likaså Robert Augustin, der han står i skafferiet hos sin vän, herr Westerfelt, men dock i en afsigt att taga farväl, som han genast verkställde. Vi skola med första återkomma till hvad som vidare träffade desse herrar samma natt. Nu måste vi ett ögonblick först följa en tredje person i spåren. 
<chapter/>

<chaptername>TIONDE KAPITLET.</chaptername>

<chaptername>DEN SKÖNA SILFVERTVÄTTERSKAN.</chaptername>

<sec/>
Allt beror på det blomsterslag, som växer i hjertats trädgård. 
<sec/>
Vi påminna oss, att, när det oroliga sällskapet från Stortorget kommit ned på Westerlånggatan och börjat sina våldsamheter vid porten till värdshuset, hvaruti Solens klubb var belägen, hade grefve Clas Thott, som hittills medföljt de öfrige, skilt sig ifrån dem. 
<sec/>
Han tillhörde icke von Drachenmilchs kamrater, utan hade, händelsevis af dem påträffad, blifvit anfallen och tagen med i sällskapet, för att tvingas tillrättaskaffa den försvunne von Pahlen, emedan den Tyske fänriken fått underrättelse om att någon så kallad gref Thott skulle vara skulden härtill; och han tog den han fann. Vi veta skälet, hvarföre gref Clas, sedan hans bror på Stortorget medkommit, godvilligt följde sällskapet utför Kåkbrinken och gick med ända till klubb-porten; men när han här började blifva vittne till sina följeslagares ännu ytterligare råhet, aflägsnade han sig och saknades ej, emedan von Drachenmilch nu i Robert Augustin ansett sig hafva fått rätta mannen för det han behöfde. 
<sec/>
Herr Clas, som afskydde och föraktade det sällskap af gatströfvare, hvari han sett sig inblandad, vek om nästa gathörn, för att så mycket förr och säkrare komma hela partiet ur sigte. 
<sec/>
”Förargliga händelse!” sade han till sig sjelf. ”Men jag hoppas att sådant ej ännu en gång skall hända mig. Får jag se? Gud låte mig ej ånyo hafva gjort misstag på tvärgata här? Infama, smutsiga, nedriga passager! 
<sec/>
Och detta träffar man i en hufvudstad? Vore jag konung, så skulle jag utrota alla gränder!” 
<sec/>
Han kom snart ned till Stora Nygatan, och började andas. Likväl gick han ganska fort, och stannade efter en stund framför ett af de större husen. Han trädde in. 
<sec/>
Uppkommen i sina rum, hvilka bildade en efter den tidens smak utmärkt ståtlig ungkarlslägenhet om tre kamrar, ehuru således ej hvad vi nu skulle kalla en greflig våning; kastade han slängkappan af sig med en häftighet, som antydde, att han ej var nöjd med alla omständigheter. 
<sec/>
I detsamma visade sig hans betjent, med mycken hastighet uppspringande från gårdssidan. 
<sec/>
”Nå, se grefven! Gudskelof!” utbrast denne yngling. 
<sec/>
Hvad är det om? du ser så underlig ut, Didrik? utbrast Clas Thott. 
<sec/>
”Jag är icke underlig, men glad,” svarade betjenten. ”Se här ett bref!” 
<sec/>
Aha, låt mig se. Hvem har varit hit med detta? 
<sec/>
”Det tror jag nog grefven skall märka af brefvet, bara han bryter,” sade den andre. 
<sec/>
Grefven kastade stora, men något befallande ögon på gossen. Svara mig på hvad jag frågar, Didrik! men tillåt dig inga onödiga anmärkningar i min tjenst. Skaffa mig ljus! 
<sec/>
Litet slagen af att känna sig så afvisad i sin hjertliga välmening, skyndade sig betjenten att qvickt fullgöra befallningen, och återvände efter ett ögonblick med en tänd vaxstapel i handen. 
<sec/>
Sedan han under lydig tystnad satt eld i veken på grefvens bordlampa, aflägsnade han sig utan att säga ett ord. 
<sec/>
Clas närmade sig kanapéen, hvaruti han trött och vårdslös kastade sig. Derpå vände han sitt undfångna bref mot lampskenet och besåg utanskriften. 
<sec/>
Lik en fjäder sprang han upp ur soffan, tryckte en eldig kyss på stilen, som han såg för sina ögon, och vände biljetten flera gånger om i sin hand, innan han nändes bryta lacket. 
<sec/>
”Du skall få se, Clas, att här står ingenting uti!” utbrast han till sig sjelf. ”Hon är hvarken fallen för många eller långa rader, när hon skrifver, det vet jag!” 
<sec/>
Ej utan svårighet öfvervann han sin artighet mot detta fina papper, som han så ogerna ville såra; han bröt och läste: 
<sec/>
”Älskade Clas Emanuel! jag väntar dig klockan 8 i afton. Det är någonting alldeles särskildt. Papperet skulle icke tiga, om jag skref derom: derföre ts! men kom bara. Men aha? det är ändå sant: det kunde hända, att du icke är hemma när mitt bud anländer; ty när är Clas Thott nånsin hemma? det vet jag! derföre så vill jag bara tillägga, att du kan komma till oss huru sent du helst får mitt bref; ty det är nödvändigt i afton och du skall alls icke frukta att nödgas finna dig ensam med Marie Susanne. 
<sec/>
Jag ritar härunder en blomma åt dig, men som du icke ser! ty jag ritar så illa.” 
<sec/>
Grefven tryckte ännu en gång det lilla brefvet till sina läppar, med varm förtjusning. Han upptog sitt ur. Det utvisade visserligen en sen timme. Men uppmaningen var ovilkorlig; och då Marie Susanne förmälde sig ej vara ensam, utan i sällskap, kunde det ej stöta mot skickligheten att göra besöket. 
<sec/>
”Det skall alltså handla om någonting särskildt? det kan jag alldeles tro! Att det icke skulle vara blott och bart mig hon ville se, är klart.” 
<sec/>
Han fattade åter kappan och hatten. ”Didrik! Didrik, din slyngel, hvar är du?” ropade grefven. 
<sec/>
Den tjenande, rödblommiga gossen – som nyligen vid sina sjutton år kommit från landet, bar bygdens hela hjertlighet i sitt lynne, och af ett rätt aristokratiskt betjentväsende ej ännu egde mera än livréet – kom brådstörtadt och förskräckt trapporna uppföre, lystrande på sin husbondes nya befallning. 
<sec/>
Grefven såg på honom med leende tillfredsställelse. ”Se här, kära Didrik, har du en liten tröst, medan jag går bort på en stund” Han tryckte ett silfvermynt i ynglingens hand. 
<sec/>
Hvad grefven är god, fast han är så ond utaf sig! utropade den hänryckta lakejen. 
<sec/>
”Hör nu på, Didrik! hvad jag säger dig,” fortfor gref Clas. ”Jag går bort och blir ute några timmar kanske. Håll dig icke nere på gården, utan var inne i mina rum; vakta dem, och läs dörren i dubbelt slag. Stackare dig, Didrik, om du låter slå ihjäl dig medan jag är borta: då blir jag aldrig mera god på dig.” 
<sec/>
Betjenten lofvade vara vaksam och aktsam. 
<sec/>
”Är Matthias der han skall?” 
<sec/>
I stallet, ja vasserra! utropade Didrik. Nogare stalldräng kan grefven aldrig få. Det är just hos Matthias jag suttit hela aftonen vid spiltan och spelat lanter, si, medan grefven varit sin kos. 
<sec/>
”Såå? du spelar redan lanter, du Didrik. Det gissar jag du gjorde aldrig i Husby Sjutolft, eller hur?” 
<sec/>
Åh, pass på, grefve! Hvad har man för folkfolor i Husby? Derföre gaf jag mig också till Stockholm. 
<sec/>
”Stackars Didrik! Men jag tänker du skall snart få följa mig från detta stadsnäste, och återtaga dina rena, landtliga seder. Nu hör, min pojke! befall Matthias att hafva foxen i ordning åt mig till klockan 7 i morgon bittida; jag skall rida ut till Järfva.” 
<sec/>
Ska’ ske, nådi’ grefve! – Hur sa’, var icke det rätt svaradt? Det har Matte lärt mig; hva’ sa? 
<sec/>
”Jo, det är bra; men du skall vänja dig ifrån att prata i mitt sällskap, Didrik. En skicklig betjent tänker, men tiger.” 
<sec/>
Ska’ ske, nådi’ grefve! 
<sec/>
”Du håller af mig, det vet jag, och dermed skall du fortfara. Men du skall icke tillåta dig några förtroligheter med mig i mitt sällskap.” 
<sec/>
Ska’ ske, nådi’ grefve! 
<sec/>
”Nej, det skall icke ske, säger jag, din slyngel! Du skall icke göra dig förtrolig, begrip det! Se så – se väl efter allt; och spela ingen lanter i qväll vidare.” 
<sec/>
Ska’ ske! 
<sec/>
”För dj–n, det skall icke ske, säger jag dig. Didrik! och helsa Matthias, att han icke understår sig göra annat än sofva hela natten. Hvem .. jag undrar just hvem i häckenfjell har lärt Matthias lanter?” 
<sec/>
Åh, pass på, det har en gardeskarl gjort, en af kungens grannaste karlar. Det vet jag; ty jag såg på, och förstod aldrig ett ord, för karlen bröt på sin Tyska. 
<sec/>
”Der hafva vi det. Åter en lärdom af dessa utlänningar! Arma, redliga svenska blod, huru skall det gå med dig under detta Hessiska regemente? Men .. jag har icke tid nu. Det skall snart komma dagrar bland dessa skuggor: det skall bestämdt blifva annorlunda. Och jag skall taga dessa beskedliga, landtliga gossar med mig, när jag far härifrån; ty äfven Matthias är ingen gäck, fast han här kan blifva det. Hörpå, Didrik, är icke du född under Ekolsunds gods, så att du känner till den orten?” 
<sec/>
Jag, nådi’ grefve? Jo vasserra, jag är född på Harfvesta egor. 
<sec/>
”Harfvesta? Det är detsamma som Ekolsunds hemman sjelf, kära du. 
<sec/>
Godt! Och du vet till alla vägar och stigar der i trakten?” 
<sec/>
Ja, nog känner jag allt hvad behöfs om det. Menar grefven som åt Litslena till? eller i Gran, liksom neråt Segersta, Ella och Krägga? Jag är bekant ända in i Kallmar; men mest tycker jag om Husby Sjutolft, det är visst, ty der har jag mor min och syster Cajsa i Kullinge: det är en rar tös, det är sjelfva näcken, må grefven tro. 
<sec/>
”Kullinge? Det ligger ju helt nära Ekolsund?” 
<sec/>
Ja, vasskoka, en knapp fjerdingsväg. 
<sec/>
”Bra. Du skall snart få följa mig till landet, och bli folk igen, min gosse. Låt se, att du aldrig låter din syster komma hit till staden, att tjena, Didrik. Se så: gif mig min spatservärja.” 
<sec/>
Blir grefven länge ute i natt? 
<sec/>
”Det får du se.” 
<sec/>
Men, jag ville endast veta .. 
<sec/>
”Onödigt prat skall du lägga af hos mig, har jag sagt.” 
<sec/>
Jag skall då tiga; och det är som det är. Men om här komma Tyska glopar, såsom det hände häromnatten, och de vilja ränna ut rutorna på fönsterna, huru skall jag då bära mig åt? 
<sec/>
”Du skall med höflighet bedja dem draga åt fanome. Handskarne, Didrik! Nej, icke de der. Tag hit de hvita.” 
<sec/>
Betjenten gick och letade. 
<sec/>
Åh, pass på! der ligga de småsatarne framför spegeln och tiga som goda barn. Den som kunde tiga så godt! 
<sec/>
Han tog de hvita superfina Amsterdamska handskarne och räckte dem åt sin herre, helt obesväradt, likasom åt en annan kamrat. 
<sec/>
”Det dröjer, innan denna gosse lär sig betjentvett,” sade grefven småleende, och fann sig, oaktadt stundom litet stött, ändå rätt road af hans frimodighet. 
<sec/>
”Komma här i natt Hessiska glopar utanför fönstren, så vet du nu hur du skall göra, Didrik.” 
<sec/>
Jag? Nej – om jag det vet, grefve! 
<sec/>
”Så hör då. Du skall bjuda dem på ett parti zikzak.” 
<sec/>
Hvad mån’ det vara? Zikzak? är det kronvägg? 
<sec/>
”Nej, Didrik; och du skall ej evigt tänka på spel. Om Hessare komma, såsom jag säger, så behöfver du blott öppna på dragrutan här, taga pistolen, som ligger der på kaminhörnet, sticka ut mynningen genom rutan, måtta midt i ansigtena på de skurkarne, och smälla af. Du kan väl aflossa gevär, förmodar jag?” 
<sec/>
Vasserra tre, hvad jag det kan. Skall jag skjuta ihjäl dem allihop? 
<sec/>
”Pistolen ligger laddad med löst krut. Du skall icke skjuta ihjäl någon enda, ty det gillar ej kungen. Men du skall sveda af dem skägget kring hakan, så gå de.” 
<sec/>
Ja, pass man! Jag skall allt sveda dem. Skall jag göra något mera, medan grefven är borta? 
<sec/>
”Nej; läs blott porten efter mig.” 
<sec/>
Grefve Clas aflägsnade sig. Hans trogne betjent slog porten i lås efter honom, och gick derefter ned till stallet, att tillsäga Matthias om foxen för morgonridten. Huruvida icke Didrik dernere ännu en gång fördjupade sig i litet lanter, vid sidan af sin goda landsman och spiltbroder, omtalar ej historien ännu. 
<sec/>
Clas Emanuel gick framåt med snabba steg, och misstog sig alldeles icke nu om riktningen af sin glada vandring. Han infann sig snart vid ett hus, stort och vackert, beläget vid Nygatans slut. Här var en hamn vid Mälaren, dit skutor och båtar med säd från det inre landet plägade lägga till, och som derföre af folket i vanligt tal kallades Kornhamnen. 
<sec/>
Innan han trädde in genom porten, ofvanom hvilken ännu den utbyggnad synes, som kallas Burspråket vid Kornhamn, kastade han ögat uppåt våningarne, och såg ljus, ymnigare och klarare än vanligt, upplysa fönstren i ett par rum. ”Kan grefvinnan Taube hafva kommit till staden? eller hvad menade Marie?” sade han för sig sjelf. 
<sec/>
Han steg trapporna upp. Det var hos fru Cederlöfs: denna goda, arbetsamma, aktningsvärda fru, som, enka efter en embetsman i bättre vilkor, men efter hans frånfälle bragt i stor fattigdom, räddades från eländet genom drottning Ulrikas välgörenhet. Hon hade erhållit plats som silfvertvätterska vid hofvet. Hon bestred denna tjenst ännu, ehuru, efter drottningens död, hofvet ej erbjöd synnerligt många tillfällen, då, såsom man kallade det, ”silfret behöfde tvättas.” Kung Fredrik, när han bevistade hufvudstaden, bodde denna tid för det mesta ute på Carlbergs lustslott. Hofstädningen och tvätten voro sålunda under den perioden icke så vigt och väl belägna, som då i sednare tider det nya kungliga Slottet vann sin fullbordan, och man derifrån öfver till Indebetouska huset hade en så lätt och obetydlig bit att gå, tvärsöfver Slottsbacken blott. Så förändras beqvämligheterna i verlden: de små med de stora. 
<sec/>
Fru Cederlöf, så fattig hon i öfrigt kunde anses, egde dock en rikedom, en dotter: Marie Susanne. Redan som liten hade denna, då drottningen ännu lefde, brukat åtfölja sin mor till hofrummen, hjelpa henne vid förefallande smånätta sysslor, bära silfver och servietter. Af hofvets öfriga uppvaktning och andra personer i de kungliges omgifning, som ofta hade tillfälle att se fru Cederlöf med sin dotter, fick den sednare, lilla Marie Susanne, redan vid tretton år, på skämt eller kanske till hälften af beundran öfver hennes utseende, namn af: ”Den sköna Silfvertvätterskan.” Ungefär vid samma tid var det som Hedvig Ulrika Taube såsom hoffröken börjat öka glansen af drottningens eljest temligen dystra och stela krets. Fröken Taube blef snart hofvets förnämsta stjerna, genom skönhetens makt, genom sin börd, och kanske mest genom den utmärkta ynnest hon vann. Hon var tre år äldre än Marie Susanne Cederlöf. På lediga stunder, då hofcirklarne icke behöfde fröken Hedvig, fann denna sitt nöje i samspråk med den lilla naiva flickan, som bar silfver, postliner, blommor, vaser; och som tjenstgjorde på hofvet, merendels i de ringaste befattningar, men alltid med utsökt nätthet, ordentlighet och behag. Unga flickor emellan fjorton och sjutton år stifta snart vänskap, utan afseende på rang; och de finna mången gång större glädje i en timmes muntra upptåg, skämt och samtal med hvarann, än i det högtidliga och ståtliga samqvämet med förnämt folk. Hedvig Taubes varma och hjertliga sinne fann sig så mycket mera böjdt till nöje och förtrolighet i ”lilla Cederlöfskans” sällskap, som Marie Susanne, i följd af sina föräldrars fordna ställning, njutit en god uppfostran, och inom en viss tankekrets hade mycken bildning. Om en och annan af de stora rådsherrarne eller deras förnäma fruar händelsevis i något af hofrummen i förbigående kommo att kast en blick på detta lilla, obetydliga fruntimmer, så sågo de i henne ej annat än en tjenstflicka. Marie Susanne var också intet vidare än en liten piga: dock en hofpiga. Men hennes ödmjukhet aflägsnade allt elakt bemötande från henne likasom hennes seder allt förtal. Sjelf slöt hon sig mycket nära fröken Taube, hvars nedlåtande godhet dragit hennes hjerta till sig, och som fängslat henne genom samtal, fulla af innerlighet och själ. Hon viste ingenting angenämare, än då, på timmar och stunder, när hofvet icke var samladt och fröken sjelf ej hade sin uppvaktning hos drottningen, denna vinkade Marie Susanne till sig, de begge sprungo in i en entresol, hofgarderob eller linnegemak, och der tillbragte oskattbara ögonblick af förtrolighet och oskyldigt skratt. När sedermera andra år kommo, och fröken Hedvig slutligen befann sig på den horizont inom hofvet, hvilken af olika personer uttyddes antingen som den största upphöjelse eller den största förnedring, glömde hon derföre för ingen del den stackars silfvertvätterskan. Tvärtom: då hennes lif i denna ställning stundom rätt djupt fördystrades, ökades så mycket mera hennes behof af en qvinlig vän, till hvars hjerta hon kunde luta sig utan all fruktan, utan minsta tillbakadragenhet. Fröken-grefvinnan Taube anställde nu Marie Susanne Cederlöf inom kretsen af sitt eget lilla privata hof. Titeln kunde icke vara stort högre än kammarjungfru; i sjelfva verket innehade hon dock ”den förtrognas” plats; hon var den rätta vännen. När drottningen dog, och när några år derpå riksgrefvinnan Hessenstein flyttade ut till Ekolsund, upphörde mademoiselle Cederlöfs förhållande till henne icke dermed: det snarare tilltog. Men orätt vore, om man skulle tro, att den sköna silfvertvätterskan i kung Fredriks hof endast ådragit sig blickar från fruntimmersögon. Clas Emanuel Thott hade tjenstgjort som page i detta hof åtskilliga år före drottningens frånfälle. Han började denna sin bana redan vid sjutton år. Marie Susanne var då fjorton, eller kanske något mera. Emellan en page och en täck silfvertvätterska ... nå det är sant! skillnaden kan vara stor, men den kan också vara liten. Allt beror på det blomsterslag, som växer i hjertats trädgård, och den doft man mest älskar. Den unga pagen, här, hade mindre sinne för rang, än för mycket annat, som förekom honom större och till och med förnämare, än sjelfva det förnäma. Kanske hade han ock sina alldeles egna orsaker, att, äfven i och för sin egen slägt, ej så mycket efterfråga börden. Tidig, sann och varm vänskap stiftades emellan honom och fröken Taubes mignonne; och det brydde honom alldeles icke, att gamle kung Fredrik vid godt lynne brukade tala om sina hofgemaks yngsta silfid under uttryck af: ”die kleine, nitide Zederleve, mit grosse Augen und nichts weiter.” Dessa ord innefattade i sjelfva verket ett ganska stort beröm. Clas Thott hade nu för länge sedan lemnat pagetjensten och hofvet, men aldrig upphört att älska Marie Susanne. 
<sec/>
När han stod vid dörren, och drog på den välkända klocksträngen, var det fru Cederlöf sjelf som öppnade, slog tillsammans händerna af glädje, när hon såg honom, och vänligt bad honom stiga in. 
<chapter/>

<chaptername>ELFTE KAPITLET.</chaptername>

<chaptername>ÄMNET FÖR BRÖDERS TVIST.</chaptername>

<sec/>
Nu måste du tro mig! vidtog hon. 
<sec/>
”Jag borde anföra något till min ursäkt, för att jag infinner mig så sent. Jag borde kanske icke hafva visat mig alls, då jag ej kunnat komma förr,” sade gref Clas. 
<sec/>
Behöfs inga ursäkter bland goda vänner! utbrast fru Cederlöf afbrytande. 
<sec/>
Marie Susanne syntes i dörren till de inre rummen. ”Ah!..” sade hon, ”jag förstod nog, att du skulle komma. Hade jag icke rätt, mamma?” 
<sec/>
Här är fremmande i afton? inföll gref Clas och såg sig omkring. 
<sec/>
”Knappast! Men träd in, träd in bara. Det är alls icke farligt. Det är en god vän, en fruntimmersbekantskap till min mor.” 
<sec/>
Förträffligt, sade Clas Emanuel, nästan litet likgiltigt, om man skulle döma af rösten. Han lade af sig kappan. 
<sec/>
Kan jag få veta namnet på den goda fruntimmersbekantskapen? 
<sec/>
”Det är en talang, det är en utmärkt person.” 
<sec/>
Är det på henne ditt bref syftade? Men .. det är ju märkvärdigt! Jag har icke ännu helsat, ej ännu tackat dig för din lilla kärkomna biljett, Susanne! 
<sec/>
”Vi skola nog tacka hvarann. Men säg mig nu ändå, kan du ursäkta mig för att jag bad dig komma så här i afton? Var det icke mycket oskickligt! Men jag skall resa ut till landet i morgon.” 
<sec/>
Hvad hör jag? 
<sec/>
”Och jag måste tala vid dig förut. Här är något å färde. Men stig då in! Jag skall hafva den äran att föreställa mademoiselle Pasch för dig.” 
<sec/>
Pasch? hvem är det? 
<sec/>
”Hon målar.” 
<sec/>
Nå, det fägnar mig. 
<sec/>
”Men derom är icke nu frågan.” 
<sec/>
Skall hon icke måla något här? 
<sec/>
”Något? Min kära Clas” – tillade Marie Susanne med sin lilla i hast påkomna bestämdhet i uppsynen, som visade sig emellanåt, men aldrig räckte så länge som en riktig nyck, en fnurr – ”min kära Clas!” sade hon en gång till med ännu högre accent; ”du skall veta, Clas, att denna mademoiselle är icke af det slaget, som målar något.” 
<sec/>
Icke? det gör mig ondt. Jag trodde på dina ord, att hon målade. 
<sec/>
”Ja! hon målar, men icke något, utan någon, och hvem som helst, och det utmärkt väl: det kan jag försäkra dig.” 
<sec/>
Det förändrar straxt min tanke. Hon stryker således icke väggar och bord? Nej. Och dermed befatta sig också aldrig fruntimmer; jag påminner mig det. Hon målar då blommor: törnrosor, liljor, jasminer? 
<sec/>
”Nej! har jag sagt dig. Men du vill icke förstå mig i afton; det gör mig ledsen; ty just i qväll, skall jag säga dig, hade jag något att säga dig.” 
<sec/>
Älskade Susanne! förlåt mig – sade han och tryckte sin fästmös sköna hand till sina läppar. Jag hade dig för mina ögon, Susanne, och kunde derföre ej med nog uppmärksamhet uppfatta mademoiselle Pasch. Det är således afgjordt: hon målar hvarken väggar eller blommor – men ändå? 
<sec/>
”Kan hon icke få lof att vara porträttmålerska?” 
<sec/>
Åh, min Gud, hvad hör jag? Jo, det får hon visst. Det kunde jag aldrig ana. Hon gör afbildningar af personer? Det måste vara en konst, som öfvergår alla. Jag har aldrig hört talas om mamsell Pasch: men det bevisar ingenting, ty jag är en okunnig varelse, Susanne. Och hon är således här för att porträttera er? 
<sec/>
”Visst icke.” 
<sec/>
Jag är då dömd, att i afton ej göra annat än misstag. 
<sec/>
”Men du skall och måste i alla fall göra bekantskap med mademoiselle Pasch. Stig in! Mamma väntar oss.” 
<sec/>
Gref Clas trädde in och gjorde sin förbindliga helsning, så väl för fru Cederlöf ånyo, som för ett fremmande fruntimmer, sittande i soffan vid den andras sida. Fru Cederlöf föreställde honom för henne. Mamsell Pasch tycktes ej fästa någon uppmärksamhet vid namnet, men ansigtet undgick deremot ej hennes kännarblick, oaktadt hon var för belefvad att plåga genom alltför täta ögonkast, hvilka kunde förundra. 
<sec/>
Tiden var sådan, att man intog en liten lätt supé, och inledde derunder bekantskapen genom allmänna samtal. Med den naturliga artighet, somliga personer hafva, att till talämne helst välja hvad som kan ligga närmast för dem, med hvilka de tala, och ej hvad som rör dem sjelfva; förde grefve Thott konversationen mer och mer öfver till målning. Mademoiselle Pasch uttryckte sina tankar oförbehållsamt och angenämt. Hon, som af yrke och pligt så ofta behöft fördjupa sig i anletsdrag, hade gjort den besynnerliga anmärkning, sade hon, att ansigten kunna hafva ett ganska stort tycke af hvarandra – ja, till den grad, att man finner dem så snarlika, som slägtingars – och ändå sins emellan vara sådana, att man måste kalla det ena af dessa ansigten rätt fult, under det man dömer det andra ganska vackert. 
<sec/>
Mamsell Pasch kastade vid dessa ord sina ögon på grefve Clas, och tycktes en minut verkligen mönstra honom. 
<sec/>
Han, som icke hade någon aning om anledningen för henne att komma till den betraktelse hon gjort, medgaf, att det anmärkta var ganska underbart, ehuru han sjelf icke kunde bestyrka det med något kändt exempel. 
<sec/>
”Jag skulle kunna göra det,” svarade mamsell Pasch. ”Men sant är, att man kan bedraga sig i sina tycken och aningar åt detta håll.” 
<sec/>
Det tror jag sannerligen, svarade gref Thott, och afskalade en ny astrakan. 
<sec/>
”Är jag för oförlåtlig, om jag frågar: har herr grefven någon bror?” 
<sec/>
Jag? jag har trenne. 
<sec/>
”Liknar någon af dem herr grefven sjelf?” 
<sec/>
Mig? Det är besynnerligt, att jag ej kan besvara denna fråga. Jag borde det, men kan det ej. 
<sec/>
”Ursäkta mig,” sade mamsell Pasch, ”jag har varit närgången; men vi skola ombyta talämne.” 
<sec/>
Säg icke så! Orsaken, hvarföre jag är så okunnig om mitt eget ansigte, eller dess förhållande till andres, är ingen annan än den blott, att jag aldrig låtit taga utaf mig. Jag har ej haft skäl dertill, emedan jag icke känt någon, som kunnat vilja ega en afbildning af mig. 
<sec/>
”Eller som kunde behöfva det!” inföll Marie Susanne. 
<sec/>
Den tafla, som man har tillräckligt liflig för själens blick, bryr man sig mindre om att hafva målad för det kroppsliga ögat: är det icke så, min goda Cederlöf? sade mademoiselle Pasch. 
<sec/>
Marie Susanne märkte ej sjelf den rodnad, som strödde en mild och fin purpur på hennes kinder. Hon steg upp från bordet, och gick till ett inre rum. 
<sec/>
Fru Cederlöf satte sig ånyo vid sin väns sida i soffan, och samtalet öfvergick till allmänna ämnen. 
<sec/>
Grefve Clas tog detta tillfälle i akt, och begaf sig in i sin fästmös rum. 
<sec/>
”Susanne!” sade han, ”du reser således i morgon från Stockholm? 
<sec/>
Jag är säker, att grefvinnan Hessenstein behöfver dig och längtar efter dig. Men ett ord! När får jag se dig åter här? Eller skall jag sjelf resa ut till Segersta, för att derifrån besöka dig på Ekolsund och uppvakta riksgrefvinnan, såsom vi vidtalats?” 
<sec/>
Just om detta ämne, svarade hon, måste jag hafva en vigtig öfverläggning med dig, bästa Clas! 
<sec/>
”Har någonting händt?” 
<sec/>
Ja, något rätt märkvärdigt. 
<sec/>
”Rör det oss?” 
<sec/>
Nej, Gudskelof! 
<sec/>
”Icke det minsta?” 
<sec/>
Nej. 
<sec/>
”Och icke heller våra tankar, våra förhoppningar, våra ... hvad skall jag kalla det?.. på Ekolsund?” 
<sec/>
Nej, icke heller det, så mycket jag kan tro. Och likväl står det i ganska nära sammanhang med riksgrefvinnan Taube; och Gud vet, om det icke till och med rör någon mörk plan på sjelfva Ekolsund. 
<sec/>
”Hvad vill det säga?” utbrast Clas Emanuel. ”Kan den goda riksgrefvinnan vara utsatt för någon fara, eller en ny förargelse? Säg blott ett ord, Susanne, och jag skyndar till hennes sida. Jag har icke glömt mitt svärd, ehuru jag ej är så flink att föra det, kanske, som min broder Åke.” 
<sec/>
Svärd tror jag icke behöfvas här vid lag, sade fröken Hedvigs sköna confidente. Men ... 
<sec/>
Hon teg ett ögonblick, liksom tveksam. 
<sec/>
”Måste jag tvinga denna täcka mun, att yppa hvad du tänker på, Marie Susanne?” 
<sec/>
Du skall icke behöfva tvinga mig: ack nej! Men det rör en af min nådiga och goda grefvinnas egna hemligheter. Bör jag omtala dem? 
<sec/>
”Det vet jag icke, Susanne. Men du vet det säkert?” 
<sec/>
Har du nånsin hört talas om en löjtnant von Pahlen? 
<sec/>
Grefve Clas gjorde en ofrivillig rörelse vid detta namn. ”Säg ännu en gång, Marie Susanne, hvad hette han?” 
<sec/>
Von Pahlen. 
<sec/>
”Min Gud! om jag har hört detta namn?” 
<sec/>
Ja: har du? 
<sec/>
”Jag har det, och ganska nyss. Jag har i afton hört det oftare, än jag sjelf önskat.” 
<sec/>
Marie Susanne såg på honom bestört. Du vet då redan .. kanske allt? utbrast hon. 
<sec/>
”Jag vet tvärtom icke det allraminsta.” 
<sec/>
Men hvad är det du då känner om herr von Pahlen? 
<sec/>
”Jag har varit på väg att invecklas i en skarp tvist för hans räkning.” 
<sec/>
Du har väl i Guds namn icke slagits med honom? 
<sec/>
”Med honom? Nej. Jag har aldrig sett honom.” 
<sec/>
Det är bra. Det nästan viste jag. Jag vill till och med, att ni begge måste blifva vänner. Men hörpå, älskade Clas Manuel! du önskar väl icke dölja någonting för din Susanne? 
<sec/>
”Dölja? nej, icke det minsta.” 
<sec/>
För hvilkens skull blef du nyss invecklad i den tvist, hvarom du talar? 
<sec/>
”Nåväl ... icke fägnar det mig just att omtala det; men efter du önskar veta det, så må jag nämna, att det var för min brors skull.” 
<sec/>
För Robert Augustins? 
<sec/>
”Ja.” 
<sec/>
Det är just hvad jag kunnat tro! utbrast hon. Det är förundransvärdt, när jag lägger allt tillsammans, som jag hört och förnummit här i en hast; och det är till sluts alldeles oundvikligt, att jag i grund måste hafva reda derpå, för att underrätta min grefvinna om allt. 
<sec/>
Färgen på grefve Thotts anlete antog en för honom ovanlig blekhet. 
<sec/>
”Hvad menar du? Skulle min bror vara den, som har någonting för händer? Har han något syfte i politiken, förmodar du?” 
<sec/>
Ah .. hvad bryr politiken riksgrefvinnan och mig? Dertill är hon för klok. Ständerna, hofvet och alla menniskor skulle icke vara så bevågna emot henne, om hon ej viste att aldrig lägga sitt minsta finger i politiken. Det skola andre göra. 
<sec/>
”Men hvarom är då frågan? Icke måtte min bror hafva något för sig mot konungen?” 
<sec/>
Det tror jag visst icke; ehuru man aldrig så noga är i stånd att veta, hvilka infall kunna belöpa sig på en så underbar man, som denna din bror, efter det lilla jag känner om honom, måste vara. Nej! men han har otvifvelaktigt något i sigte mot riksgrefvinnans person. 
<sec/>
Clas Thott sprang upp. ”Mot Hedvig Taube!” ropade han och lade blixtsnabbt handen på fästet till den pagevärja, han ännu sedan gammalt bar. 
<sec/>
Ts! ts! vi kunde höras ditut, sade Marie Susanne. Vi skola just med mamsell Pasch tala om en del af denna sak rättnu; och du skall veta, att det enkom är derföre jag önskat ditt besök hos oss i afton, för att sammanträffa med henne. 
<sec/>
”Detta förefaller mig allt mera ...” 
<sec/>
Vet då, Clas Manuel! att det är din bror Robert, som emot löjtnant von Pahlen uppfört sig på det allra egnaste och våldsammaste sätt. Hvad tycker du väl? han har genom list stängt honom inne. 
<sec/>
”Min bror? Det är alldeles icke möjligt.” 
<sec/>
Så är det likväl. 
<sec/>
”Jag kommer nyss från ett sällskap, hvaribland min bror sjelf befann sig, och som gick att befria den instängda von Pahlen.” 
<sec/>
Din bror skulle befria honom? Hahaha! 
<sec/>
”Von Pahlen lär sitta inläst i ett hus vid Westerlånggatan.” 
<sec/>
Han är icke der mera! 
<sec/>
”Susanne, du förvånar mig. Denne von Pahlen ...” 
<sec/>
Han är icke vidare instängd, säger jag dig. Och hvad tycker du? det är jag, som har befriat honom. Marie Susanne sade dessa ord med en högst smekande röst, och tryckte som hastigast en kyss på sin fästmans mun. Nu måste du tro mig! vidtog hon. 
<sec/>
”Tro dig? Jag har aldrig tviflat på att von Pahlen bekommit sin frihet. Men detta har då icke kunnat ske genom någonting mindre, än dig?” 
<sec/>
Nej, Clas. 
<sec/>
”Jag måste lära känna denne von Pahlen.” 
<sec/>
Det är en mycket, mycket vacker karl; nemligen för den, som tycker om honom; eljest icke. 
<sec/>
”Hm.” 
<sec/>
Och jag vill, att du, Clas Manuel! skall blifva hans vän. Du skall tycka mycket om honom. Men allt detta .. förstå mig väl!.. allt detta, både från min och din sida, för grefvinnan Taubes skull blott. Icke för vår skull. Kors! jag, för min egen del, frågar icke efter, om en löjtnant von Pahlen flyter eller sjunker; och du bryr dig icke heller mera om honom, för din räkning, derpå är jag säker. Men jag är viss, att du vill tjena vår goda riksgrefvinna? 
<sec/>
”Hvar finnes då denna von Pahlen? och hvad har han med henne att skaffa?” 
<sec/>
Han är kommen från utrikes land, och skall göra grefvinnan Hedvig en utmärkt stor tjenst. Hvari den består, är onödigt för dig att veta; men du får nog en gång lära känna också det. Det märkvärdigaste af allt, kära Clas Manuel! är likväl, att jag måste säga dig, att ... 
<sec/>
”Att? nå?” 
<sec/>
Att von Pahlen befinner sig här i huset, och har varit här hela aftonen sedan i eftermiddags; ja allt sedan han befriades ur sitt fängelse; och att jag ... 
<sec/>
”Och att du, och ingen annan, fört eller dock låtit föra honom hit, Susanne! O, min älskade, goda flicka,” hviskade grefven, tryckte hennes hand och kysste den innerligt: ”nu förstår jag dig så väl, och fattar, hvilket obeskrifligt förtroende, hvilken kärlek du hyser till mig. Du har vågat göra, du har kunnat göra allt detta: och du säger mig till derom, utan att på minsta sätt frukta, det jag skulle blifva ond på dig för det? Goda, himmelska, trogna hjerta!” 
<sec/>
Du ond på mig? För hvad? 
<sec/>
”Det är detsamma! Tala nu bara vidare. Hvad är att göra, som jag skall uträtta? Säg!” 
<sec/>
Du skall göra bekantskap med löjtnant von Pahlen, och sedan med det allraförsta beledsaga honom till Ekolsund, till grefvinnan.” 
<sec/>
”Det skall jag gerna, om det tarfvas. Men hvad är då von Pahlen för en man, som behöfver mig eller någon till sin säkerhet på resan? Eller hittar han icke, måhända, och är i saknad af en pålitlig vägvisare? Äfven det skall jag vara, efter du vill.” 
<sec/>
Jag känner icke von Pahlens tapperhet (Marie Susanne log litet, och på ett sätt, som i hög grad roade och tillfredsställde gref Clas). Men, fortfor hon, om jag också antager honom vara tapper som kung Carl den Tolfte, så .. nå, då skulle han väl slå sig igenom, det är troligt .. men nu .. 
<sec/>
”Är det då någon, som förföljer den stackars von Pahlen?” 
<sec/>
Ja; din bror. 
<sec/>
”Robert Augustin förföljer löjtnant von Pahlen? Hvad har han för skäl härtill? Jag vet bestämdt, att han nyss velat befria honom. Om också detta genom dig var gjordt förut, så har jag likväl hört min brors goda vilja åt det hållet.” 
<sec/>
Du har hört hans ord, ja. Men jag har mina ganska särskilda skäl, att ana, det han ånyo vill fånga eller hindra von Pahlen att komma till möte med grefvinnan. 
<sec/>
”Ånyo fånga? Du är således alldeles säker, att det verkligen varit min bror, som först instängt den hederliga officer, hvarom vi tala?” 
<sec/>
Han har gjort det, Clas Manuel! och han har gjort det med en list, hvaröfver du skulle förundra dig. Jag känner det af von Pahlens egen mun, som efteråt insett allt och berättat mig det. 
<sec/>
”Men kan du då begripa hvad min bror i grund vill med dylika anslag?” 
<sec/>
Ja, det tror jag mig om att säga dig i få ord: han vill komma åt Ekolsund. Han vill bemäktiga sig det; tro mig! 
<sec/>
”Min bror? Robert?” utbrast gref Thott och kunde med möda afhålla sig från att springa upp af förundran. Den kloka flickan hejdade honom genom att peka på dörren, som stod öppen, och hvarigenom mademoiselle Pasch kunde höra, fast ej se dem, emedan de sutto i ett af den lilla kammarens hörn, nära divanskarmen. 
<sec/>
”Är då icke mamsell Pasch vår vän?” hviskade Clas tillbaka. 
<sec/>
Jag vet ej annat, svarade Susanne i samma ton; men det är klokast, att ej yppa sig för henne alltför mycket. 
<sec/>
”Är hon i något slags förbund med min bror?” 
<sec/>
Det är hvad jag icke fullt vet. Men så mycket känner jag, genom von Pahlen sjelf, att din bror nyligen varit uppe hos mamsell Pasch. 
<sec/>
”Att låta porträttera sig? Ganska vackert!” 
<sec/>
Härunder ligger någonting hemligt. Så mycket vet jag, att din bror afhållit von Pahlen ifrån att blifva aftagen hos mamsell Pasch; samt att alldeles samma dag och timme, som detta var utsatt att ske, en annan herre, i stället för von Pahlen, kom upp och lät porträttera sig. Denna andre person gaf sig hos mamsell Pasch namn af kapiten Cramertz. Hon har berättat detta för mig, och tillika sagt, att hon fann den herrns uppförande besynnerligt. När jag lägger tillsammans det signalement, hon gifvit mig på honom, jemte von Pahlens instängande af din bror just vid samma tid, drar jag den slutföljd, att von Cramertz ingen annan var än ... 
<sec/>
”Robert! Men, min Gud, hvarföre skulle min bror då gå så till väga?” 
<sec/>
Har jag icke sagt dig det? Han vill sätta sig i besittning af Ekolsund. 
<sec/>
”På detta sätt?” 
<sec/>
Ja: huru din bror kan hafva gjort sig den uträkningen, att vinna syftemålet på just detta sätt, blir en annan fråga. Planen förskrifver sig naturligtvis från hans eget inbundna, dunkla och för mystiska kombinationer fallna sinnelag: ty det är gifvet, att hvar och en planerar efter som han är till. 
<sec/>
”Men hvaraf tror du allt detta, och förenar min brors anfall på von Pahlen med en tanke på Ekolsund?” 
<sec/>
Jag sammanlägger det af en annan grund, och från en viss persons ord, som jag likväl ej får omtala. 
<sec/>
”Du har således för mig dina hemligheter. Susanne?” 
<sec/>
Men som hvarken skada dig eller mig, emedan de icke röra oss det allraringaste. 
<sec/>
”Men kan du ej åtminstone säga mig så mycket, som hvad i himmelens namn min bror vill med Ekolsund?” 
<sec/>
Han vill hafva det, har jag ju sagt. 
<sec/>
”Ekolsund? Detta gods, denna sköna gård, som du, Susanne, och jag en dag skola besitta?” 
<sec/>
Ja visst! 
<sec/>
”Äro vi då icke säkra på grefvinnan Taubes löfte? Jag vet ganska väl, att det endast är af gammal och innerlig, jag tror nästan jag bör säga systerlig kärlek till dig, sin barndomsvän och förtrogna, som grefvinnan Hedvig beslutit och sagt, att hon efter sin död – hvilken hon, jag vet icke af hvad hemligt skäl, förutspår vara nära – vill förära dig, och mig, såsom din man, Ekolsunds herresäte. Jag ser ingenting annat än godt och naturligt häruti, ehuru hon dermed förbigår sin egen son, den lilla furst Fredrik Wilhelm von Hessenstein, som konungen sjelf förmodligen helst önskade till fideikommissarie och till grefvinnans arfvinge, men hvilken i alla fall bekommer så ofantliga egendomar i Holstein och Hessen, att det ingenting betyder för honom att gå miste om en Svensk gård. Jag vet mycket väl, att grefvinnan Hedvig gör allt detta blott för din skull, älskade Susanne! och ej det ringaste för min räkning.” 
<sec/>
Du kan väl icke begära, att hon skall tycka om dig, Clas Emanuel? Det gör jag sjelf. Och för öfrigt skall jag säga dig, efter du vill höra det, att grefvinnan Taube äfven på dig personligen sätter ett stort, stort värde. 
<sec/>
”Nå: när nu allt detta så är, hvad kommer då min bror Robert och vill för slag?” 
<sec/>
Han vill hafva Ekolsund. 
<sec/>
”Hm. Det hör jag.” 
<sec/>
Tycker du icke det är nog! 
<sec/>
”Vill min bror då också hafva dig, Susanne?” 
<sec/>
Åh, min store Gud! var det åt det hållet dina tankar gingo, Clas Thott? Nej, derför kan du vara säker. Hvarken vill jag hafva Robert Augustin, ej heller han mig. O Gud: nej. Det måste vara på någon annan väg, han har i sigte att gå till Ekolsunds eröfrande. 
<sec/>
”Hvilken väg således?” 
<sec/>
Det vet jag icke alls ännu. Men jag, och du sjelf, måste vara högst angelägna att lära känna hans afsigter; ty ... 
<sec/>
”Store Gud! min bror och jag skola således genom detta förvandlas till tvenne gifna och afgjorda fiender? Det sköna Ekolsund skall blifva gjordt till ämnet för bröders tvist!” 
<sec/>
Utan tvifvel: och det kan icke hjelpas! utbrast Marie Susanne, med allt det bestämda i en täck flickas röst. Det är visst icke väl, att bröder blifva ovänner, tillade hon; men bröder hafva ej sällan tvistat, och det ser ut i historien, som om detta ofta skulle vara på något sätt oskiljaktigt från sjelfva det patriarkaliska och familjlifvet. Nåväl, Clas Thott! vill du bereda dig till denna kamp? Den gäller icke blott mig, och dig, och vår framtid, och våra ... 
<sec/>
En hastig rodnad, lik lågan af en ny, färsk, men mycket mild och vacker eld, uppflammade på grefvens kinder, 
<sec/>
Utan, fortsatte hon, det gäller riksgrefvinnan. Jag har mina grunder, såsom jag sagt, men dem jag ej ännu kan omtala, att din bror bereder sig till anfall – till något slags anfall, säger jag på sjelfva Hedvig Taubes person. 
<sec/>
”Men sådant gränsar ju till det afskyvärda?” 
<sec/>
Till det afskyvärda? han förehafver alldeles icke något mordanslag: det tror jag mig säkert känna, men ... 
<sec/>
”Hvad i Guds namn ämnar han då? Hela min själ brinner vid de föreställningar, du väckt hos mig, Susanne! Älskade Marie Susanne, gif mig din famn och låtom oss besegla vår obrottsliga, vår oföränderliga kärlek med en helig, en varm, en himmelsk kyss. Gud! Marie Susanne, om min bror, om konungen sjelf, om allt Sverige, om hela verlden stämplade emot oss, så skola vi ändock tillhöra hvarandra; och ...” 
<sec/>
Och riksgrefvinnan skola vi försvara, såsom hon skall försvara oss, tillade Marie Susanne med en öm och intagande blick, liksom bedjande. Jag har en säker känsla af seger! sade den sköna fordna silfvertvätterskan: jag skall icke hafva drömt tusende gånger om dig, Clas, och om vår framtid, och om Ekolsund, förgäfves. Men hör nu! för att vinna allt hvad vi böra och skola, måste vi taga von Pahlen under vårt beskydd. Tiderna äro oroliga: gator, stad och land osäkra: von Pahlen är utlänning och obekant med mycket. Din bror vill förgöra honom, om han kan. Clas Manuel! du måste eskortera von Pahlen härifrån, i natt, eller i morgon bittida. Han skall derute på Ekolsund arbeta för riksgrefvinnans väl och för vårt bästa, mera än du någonsin tror. 
<sec/>
”Förlora ej så många ord, Susanne! Mitt beslut är fattadt. Jag gör allt hvad du begär. Vet,” utbrast han med hänförelse, ”jag kallar dig redan Husfru på Ekolsund, och mig sjelf Herre derpå: och ingen jordisk makt skall hindra detta mitt ord från uppfyllelse. För nu hit von Pahlen till mig, eller mig till von Pahlen. Gör det i morgon, i natt, i ögonblicket: när, huru och hvar du vill: jag är beredd. Ingen skall röra ett hårstrå på honom före min död.” 
<sec/>
En varm handtryckning och ett glimmande ögonkast från den älskade utgjorde hans rika belöning för dessa ord. 
<sec/>
Nu, Clas! sade hon, vet du allt hvad jag menat med detta möte i afton; nu känner du ämnet. Låtom oss gå ut till min mor och till mademoiselle Pasch, för att utan omsvep af den sednare få veta, allt hvad den der herrn sagt henne under afbildandet. Pasch är min mors barndomsvän; och om hon äfven skulle vara din bror närmare bekant, det jag icke vet, men knappt tror; skall detta dock, förmodar jag, ej hindra henne från att yppa för oss åtminstone så mycket, att vi deraf kunna sluta till, om det verkligen varit Robert Augustin, eller någon annan, som besökt henne. 
<sec/>
De följdes åt till det yttre rummet, der de begge äldre fruntimren sutto i artiga samtal. 
<chapter/>

<chaptername>TOLFTE KAPITLET.</chaptername>

<chaptername>MÖTET MED EN OBEKANT.</chaptername>

<sec/>
Jag har ju redan sagt dig, goda grefve, att jag går dit du sjelf går? Vi hafva begge samma väg. 
<sec/>
Sedan Robert Augustin Thott lemnat värden på Solens klubb, och ännu i sin själ log vid tanken på fänrik von Drachenmilchs lysande resa genom porten, skyndade han sjelf att begifva sig hem, för att få tillbringa återstoden af natten i lugn, och derigenom bereda sig att tidigt vara uppe för farten till Järfva. 
<sec/>
”Gud låte mig sedan bara icke glömma, att jag precist klockan fyra på eftermiddagen skall infinna mig hos fru Björnram, då hon har afbildningen preparerad åt mig!” sade han till sig sjelf, likasom han fruktade för sitt minne eller hyste en viss rädsla att öfverrumplas af någon makt, som i hast skulle kunna betaga honom det. 
<sec/>
Han bodde på Stockholms norra malm, och måste således tillryggalägga en temlig väg från Westerlånggatan. Han hade redan beträdt trädbron, som gick öfver Norrström, kommit fram till Casten Hoffs och vikit af på den lilla gatan, som här vid hörnet bar upp emot Brunkeberg. Detta var högt på den tiden. Öster derom slingrade sig en gata, med små hus för smedjor och andra verkstäder, jemte boningar för handtverkarne sjelfva och deras familjer. Dessa hus vände bakgårdarne mot Brunkes berg eller rättare sandås; men framåt visade de små facader, här och der trefliga nog, mot gatan; hvilken efter de flesta verkstäderna fått namn af Smedjegatan. 
<sec/>
Grefve Robert bodde väl icke vid sjelfva Norra Smedjegatan, men gick denna väg såsom ginast att komma fram till nya Styckgjuteriet, i hvars östra backe, nedåt Regeringsgatan, han egde sin boning. 
<sec/>
Han hade ej hunnit långt på Smedjegatan, från Casten Hoffs räknadt, förrän han varsnade en karl gående vid sin sida, och temligen nära. Såsom det var skumt på natten, och månens sken ej ännu trängt ned mellan husen, hvilka på denna del af Smedjegatan voro höga, hade Robert ej i början märkt sin sidovandrare, i synnerhet som mannen alldeles teg. 
<sec/>
Den obekante såg ej osnygg ut; det var ingen trashank. Men han tycktes ovanligt vårdslös i sin gång. Han kom vid tillfälle grefven så nära, att han var på väg att knuffa omkull honom. Robert skulle hafva kunnat taga den obekante herrn för drucken; men åter började han stiga på så reellt, rakt och förträffligt, att det var omöjligt att antaga alkohol till förklaring för hans sätt att röra sig. 
<sec/>
Grefven hade nu kommit uppför den lilla höjd på Norra Smedjegatan, der till höger en backig gränd löper utför till Regeringsgatan, under namn af Herculis backe. Han hoppades här blifva qvitt sin förargliga följeslagare. Men sådant stod ej skrifvet på ödets blad. 
<sec/>
När man kommit öfver Herculis gränd, vidtog den del af Smedjegatan, der husen blefvo smärre, lägre och utgjorde verkstäder med bakgårdarne vända mot Brunkeberg. ”Mannen måtte väl vara någon smed, hjulmakare eller svarfvare, som bor här, och i Guds namn går hem och lägger sig,” tänkte gref Thott, och väntade att få se sin objudne följeslagare vika af, in i någon port. Men alls icke. 
<sec/>
Likväl, som husen här voro obetydligare till byggnaden, hindrade de ej så mycket dagern från himmelen, utan månen sken nu bättre in på gatan. Oförmodadt tog vandraren upp någonting ur sin ficka, utvecklade det, bandt det om sin hatt, och lät det falla ned framför sitt ansigte. 
<sec/>
”Förlåt mig, nådi’ herre, att jag sätter florshufvan på mig; men jag har svaga ögon, och tål icke månsken,” sade den obekante med en narraktig brytning på rösten. 
<sec/>
Det rör mig icke, svarade gref Thott. Gå ni er väg, det är det klokaste. 
<sec/>
”Min väg, ja. Det är den jag går. Hvart tänker herrn sig?” 
<sec/>
Hvart jag tänker mig? Näsvise! utbrast gref Robert. 
<sec/>
”Ja, förlåt frågan, min allranådigaste; min väg är alldeles densamma, som herrns: får jag derföre icke veta herrns väg, så vet jag icke sjelf hvart jag skall gå.” 
<sec/>
Den fremmande steg nu alldeles utmed grefve Thotts sida. 
<sec/>
Är ni rasande? Eller hvad är det ni behagar prata? Hvad angår er min väg, min vän? ropade gref Thott. 
<sec/>
Robert hade väl haft lust att i skarpare ordalag afvisa den förargliga vandraren, hvilken likasom hängde sig på honom. Men det låg något i den obekantes löjliga åtbörder med hufvud och armar, som roade Robert att se; och slutligen, i fall här skulle vara någonting farligt å färde, var gref Robert litet för mycket harhjertad, att våga fullt stöta denna person genom alltför stolta och retande uttryck. 
<sec/>
Mannen i svarta florshufvan drog ett, tu, tre upp en dosa ur sin högra byxficka. Obesväradt och belefvadt öppnade han locket, tog en pris, som han skickligt under hufvan förde fram till målet, och bjöd derefter grefve Thott. Denne tyckte sig märka, att han såg en stor guldsnusdosa, och ville nästan varsna briljanter i kanterna; ehuru månskenet ej var nog starkt, att fullkomligt upplysa dessa föremål. 
<sec/>
Fattad af ett aristokratiskt nöje, blandadt med någon häpnad, tog Robert Augustin sig den pris, honom bjöds. Hvad skulle han också göra? När han förde den till näsan, fann han, att det var långt ifrån carotte. Han nyste till: sex, åtta tag; och så häftigt, att ett eko klang fram genom hela Smedjegatan. 
<sec/>
”Ja, riktigt!” sade den andre. ”Ingenting rensar ett grumligt hufvud bättre, än att få nysa ut så der hederligt.” 
<sec/>
Hm; det måste vara äkta havannah. 
<sec/>
”Jo, jag menar det. Men är det icke förundransvärdt, att jag sjelf, jag nyser aldrig?” 
<sec/>
Det kan jag icke hjelpa svarade gref Thott. 
<sec/>
”Det kommer deraf, att jag har ett så godt hufvud, att der fins inga dumheter, inga förunderliga åsigter att rensa bort.” 
<sec/>
Så? jag lyckönskar till så mycket snille. 
<sec/>
”Men ni, min bästa vän .. följ mitt råd och tag ännu en pris.” Han öppnade ånyo dosan och bjöd grefve Robert. 
<sec/>
Tackar! men jag har icke lust att nysa mera nu. I synnerhet ej till denna grad. 
<sec/>
”Låt mig dock försäkra er, att ni mycket väl behöfver det.” Den fremmande förde sin öppnade gulddosa ännu närmare gref Thott, som härvid gjorde den upptäckten, att dosan hölls af en så stor och grof, fast till skinnet hvit hand, att grefven förskräcktes, och icke vågade sätta sig emot bjudningen. Han tog således en ny pris; men så liten som möjligt. 
<sec/>
Åter nyste han; och ännu häftigare än förut. 
<sec/>
”Gud, hvad ni behöfver mycket af det slaget!” sade den andre. ”Ännu en gång till, tag! jag ber er, för er familjs skull.” 
<sec/>
För min familjs skull? Hvad vill det säga? utbrast Robert Augustin. Jag bör säga er, hvem ni ock är, att ni är högst närgången. Ni påstår, att jag behöfver spanskt snus för att rensa mina tankar, då ni sjelf deremot skall hafva tillräcklig underbyggnad, för att ej alls tarfva detta medel. Är det höfligt? 
<sec/>
”Har jag då nånsin varit höflig?” 
<sec/>
Men tro mig: äfven en karl, som er, skadar det ej att iakttaga lefnadsvett. Jag skulle ej inlåta mig med en obekant om allt detta, derest jag ej hade anledning att tro er tillhöra de bättre klasserna, och begripa något. 
<sec/>
”Ni sjelf, goda grefve, tillhör då icke de bättre klasserna, efter ni begriper ingenting.” 
<sec/>
Begriper jag ingenting? Men hvad vill då allt det här säga? Vet ni med hvem ni talar? 
<sec/>
”Visst vet jag det; eljest vore det ej något synnerligt med mig. Har jag icke redan sagt er, goda grefve, att ni skämmer ut er familj? Är icke det bevis nog, att jag känner er? Tag en pris till, så blir ni gladare, och vi kunna förstå hvarann som fullkomliga vänner.” 
<sec/>
Jag hade stor lust att veta hvem ni sjelf är? 
<sec/>
”Jag utgör också en person, som icke hedrar sin familj.” 
<sec/>
Det var högst besynnerligt? och ni är ju dock ett så godt hufvud? 
<sec/>
”Gudbevars: det hindrar icke. Men strunt i mig; jag är icke egenkär; jag talar blott om er, goda grefve. Hvarföre går ni och har så eländiga, så högst enfaldiga spekulationer?” 
<sec/>
Ni måste antingen vara befängd, eller jag vet icke hvad jag skall tänka. Hvad angår er mina spekulationer? 
<sec/>
”Icke om de vore goda. Men nu spekulerar ni på Ekolsund.” 
<sec/>
Ha! inför lefvande Gud, hvem är ni? 
<sec/>
”Ni hör, att jag genomskådar er, gref Thott. Nå, jag medgifver i alla fall, att detta icke bevisar mycket geni hos mig. Ett barn skulle kunna säga er, att ni spekulerar dumt, så, som ni spekulerar. Nej, goda vän, på ett annat sätt måste ni blifva herre af Ekolsund, om det skall lyckas.” 
<sec/>
Gref Robert Augustin stannade, i höjden af förvåning. 
<sec/>
Den obekante stannade också. 
<sec/>
”Skola vi taga oss en pris igen?” sade han och framräckte gulddosan, hvilken nu glänste i månskenet med det herrligaste sken man kunde önska. 
<sec/>
Nej! utbrast grefven bestämdt, och bortstötte dosan. Ni gör er ett nöje af att förarga mig. Hvad har jag gjort er? I himmelens namn, säg mig hvem ni är? hvad vill ni? hvart går ni? 
<sec/>
”Jag har ju redan berättat dig, goda grefve, att jag går dit du sjelf går? Vi hafva begge samma väg. Tro för öfrigt icke, att jag önskar göra dig ledsen eller reta dig. Jag är den bästa menniska under månen, som nånsin gått med florshufva. Min mening är derföre också just att vara dig till undervisning, gode gref Robert Thott.” 
<sec/>
För tusan! ni känner hela mitt namn ... 
<sec/>
”Och hela din familj.” 
<sec/>
Minsann! 
<sec/>
”Och denna familj ...” 
<sec/>
Nå, säg ut, efter det så skall vara! 
<sec/>
”Efter det så skall vara, så säger jag, att denna familj, såsom familj, är högst ömklig. Icke är du, eller någon af dina bröder, grefvar Tott; det vet du väl?” 
<sec/>
Hvilka infamier tänker ni nu komma med? 
<sec/>
”Med alldeles inga. Låt mig bara höra: hvarföre skrifva sig herrarne 
<sec/>
Thott med h, och icke Tott, såsom den rätta grenen af den höggrefliga ätten gör? Så gjorde den store grefve Tott, han, som drottning Christina ämnade sätta in till konung i Sverige. Det var annat, det.” 
<sec/>
Hvad rör det mig? Ej alla Tottar kunna blifva konungar. 
<sec/>
”Icke ens en.” 
<sec/>
Förhexade, ovettiga karl! 
<sec/>
”Du lär således icke sjelf vilja säga mig, hvarföre du och dina bröder skrifva er Thott med h. Så skall jag omtala det i stället. Jo: det är, emedan ni inga Tottar äro.” 
<sec/>
Drag åt h–te! 
<sec/>
”Jag säger dig, för tredje gången, att vi hafva samma väg här, att jag icke kan lemna dig, och att jag icke kan eller vill gå annorstädes än du. Men förarga dig ej: jag vill dig väl.” 
<sec/>
Oupphörligt duar ni mig? hvem har bedt er säga du, oförnuftiga menniska? Och oupphörligt vill ni mitt väl. Drag åt f-nders! 
<sec/>
”Du skall icke säga så, när du lär känna mig bättre.” 
<sec/>
Men om mig och mina bröder säger ni, att ni känner oss. Hvem har bedt er känna oss? Res åt häckenfjäll! Och jag börjar äfven höra på rösten, att ni förställer målet. Jag skulle råda er att dra för t-san, ty eljest ropar jag ut personer ur husen här: de skola fasttaga er och sätta in er. 
<sec/>
”Men hvarföre?” 
<sec/>
För att ni är en ganska ohöflig man; och för öfrigt vet jag bäst, att ni vet alldeles ingenting af allt hvad ni vet. Gå för ... 
<sec/>
”Är det för att jag känner Thottarne till punkt och pricka? och ändå litet till?” 
<sec/>
Hvad känner ni då om oss? Hvad är det ni språkar om? Äro vi inga rätta grefvar Tott! Satans karl, hvad är då ni för en? Är ni riktig, ni? Vi Thottar äro af en sidolinie, det är sant; men det rinner Totteblod i denna linies ådror i alla fall. Det vet ni väl också, hoppas jag? Och när konungen gjort denna linie till greflig och oss till grefvar, så har han ock dermed upphöjt oss till jemngodhet med de andra grefvarne Tott, ända ifrån den store gref Clas, hvilken drottning Christina skulle hafva gjort till konung, om hon fått sin rätta vilja fram, såsom ni sjelf erkände. Konung Fredrik har befallt oss skrifva oss med h, hvilket skall vara till skillnad från de sannskyldiga Tottarne. Nå, än sen? Detta h höres aldrig, när man talar; och skrifva oss, göra vi icke: vi undvika det, utom i yttersta nödfall. Och nödfall inträffa ej mer: vi hafva ett godt öfvertag, och vi skola få ett ännu bättre. 
<sec/>
”Det må vara, att kung Fredrik på sätt och vis nämnt er till grefvar, tror jag, och att man i umgänget af artighet kallar er så, allmänt, hahaha! Men ett värre hinder, än detta lilla h, står likväl i vägen för saken sjelf – eller hur? Ridderskapet och adeln har ännu icke beviljat introduktion på riddarhusets bänkar: hvaba?” 
<sec/>
Gref Robert stannade och bleknade. Ni är förundransvärdt väl underrättad! utropade han. 
<sec/>
”Hahaha, jag skrattar ju af fullt hjerta åt alltsammans sjelf? Gör du som jag, gode Robert. Nog skall du få heta grefve för mig; och för alla andra, med. De rätte grefvarne Tott skola finna sig lika litet stötta af dig och hvad du gör, som af mig; ty du tillhör deras familj lika litet som jag. Hahaha! Men nu behöfver du verkligen taga dig en pris ur min dosa, Robert. Är det då icke möjligt för dig att känna igen mig? Har du verkligen ett så uselt hufvud? är du så bottenlöst utan botten, när det kommer an på förnuft och minne? Tag en spansk hjernrensare, broder. Eller är det då visst, att jag till den grad kan förställa mitt mål? Det var en utmärkt talang, jag har. Jag skall låta bli den på ett ögonblick.” 
<sec/>
Nå, min Gud ... det är ju sjelfva min bror Tage, tror jag? utbrast Robert Thott. 
<sec/>
”Ja, visst.” 
<sec/>
Tage Thott? 
<sec/>
”Lifslefvande, och i månsken.” 
<sec/>
Och här har du gått och gäckat mig, hela gatan utefter? 
<sec/>
”Jag ville en gång pröfva hurudant omdöme du har, kära Robert. Jag märker, att du är klen.” 
<sec/>
Och du vill förmodligen, att jag aldrig mer skall kalla dig grefve, och icke Tage Thott, efter den herrliga bevisning du nyss gjort? 
<sec/>
”Jo, det vill jag. Ty jag förtjenar mitt namn lika väl som du. Och för öfrigt vet du väl, att jag aldrig är ohöflig emot dig oftare än mellan fyra ögon; ty sanning bör vara till mellan bröder. Men kommer någon mer i sällskapet, då må den se mig i ansigtet, som jag icke tuktar, i händelse han säger dig något, min bror; eller nekar dig vara allt hvad du är. Besitta den, som icke kallar dig och mig grefvar, när jag hör på!” 
<sec/>
Men hvarföre går du med florshufva? 
<sec/>
”Jag vill icke vara gref Thott om nätterna, och på alla gator.” 
<sec/>
Du är och blir samma sälle, som förr. Nu kan du lyfta upp hufvan, efter jag känner dig; och jag försäkrar dig, att månen ej skall skämma dina vackra ögon, eller göra dina kinder solbrända. 
<sec/>
”Må ske, Robert: se så.” 
<sec/>
Godt; nu tycker jag om dig, ärlige Tage. Det var just dig jag nödvändigt ville råka i dessa dagar. 
<sec/>
”Nå, så har du fått ditt lystmäte. Och jag ville också nu träffa dig, och gå hem med dig, för att säga och bevisa dig huru dum du är.” 
<sec/>
Dum? 
<sec/>
”Enfaldig, menar jag.” 
<sec/>
Enfaldig, Tage? 
<sec/>
”Korkad, då .. begrip mig allenast.” 
<sec/>
Hm; men .. 
<sec/>
”Du är en svärmare, Robert Thott. Men du är icke en ärlig och sann menniska på denna väg; utan du vill begagna andliga, svärmiska, mystiska konster till dina egna funder. Och du tror, att sådant duger? Derföre är du en narr; du är icke en man af enthusiasm, hvilket jag skulle kunna uppskatta, utan du är en korkad svärmare; förstår du mig? Du är enfaldig, ja, simplement dum; och du utskämmer familjen, såsom jag redan förut nämnt för dig under florshufva, men nu öppet.” 
<sec/>
Jag begriper icke hvad du menar med alla dessa sidohugg? 
<sec/>
”Nej, du begriper icke, goda Thott. Är det icke hvad jag oupphörligen säger? Begrep du, så hade du hufvud.” 
<sec/>
Fast du är min bror, kunde du väl ändå vara en smula höflig, Tage. 
<sec/>
”Aldrig emellan fyra ögon, det har jag lofvat dig.” 
<sec/>
Så Gud låte oss snart komma i sällskap. 
<sec/>
”Dertill är Smedjegatan för folktom på natten; Men äro vi icke snart framme i Styckgjutarbacken, der du bor?” 
<sec/>
Vi nalkas. 
<sec/>
”Jag vill vara hos dig i natt.” 
<sec/>
Hos mig, Tage? 
<sec/>
”Har jag icke redan och alltigenom sagt det?” 
<sec/>
Du yttrade för en stund sedan, att du hade samma mål och väg som jag. Menade du dermed, att du ville gå hem till mig, och logera hos mig i natt? 
<sec/>
”Ja visst, dumma menniska!” 
<sec/>
Jag trodde ett ögonblick, att du menade helvetet, när du talade om det samma målet för oss? 
<sec/>
”Och du erkänner icke ännu, att du är enfaldig?” 
<sec/>
Men hvarföre går du icke hem till dig sjelf, Tage? Har du icke längre dina rum qvar på Munklägersgatan? 
<sec/>
”Du känner således icke Tage Thott? Bornerade broder! säg mig, när brukade jag gå hem vid denna tid?” 
<sec/>
Du har förmodligen varit på Solens klubb och spelat något för olyckligt. Gissade jag rätt? Du har troligen blifvit litet solbränd, min bror: kanske till den grad, att du ej en gång tål månsken, utan nödgas gå med flor? 
<sec/>
”Du börjar få omdöme.” 
<sec/>
Kan man se. Nå, alltför gerna; följ hem med mig i natt; du skall få dela mina rum. 
<sec/>
”Broderliga hjerta! Der har jag dig. Tack, Robert. Du är ändå Robert.” 
<sec/>
Åh strunt: tack. Kom nu bara: du skall få ligga på min soffa, och sängkläderna skola vi dela. 
<sec/>
”Jag bäddar sjelf, så mycket som behöfs; så här dags skola vi ej väcka några fruntimmer, eller din värdinna.” 
<sec/>
”Det är bra.” 
<sec/>
”Se så, tag mig nu under armen. Hvar var jag? Jo, jag hade någonting, som jag skulle ytterligare gräla på dig för.” 
<sec/>
Ännu vidare? Nå så låt gå, kära Tage. Du skall få begräla mig, så länge gatan räcker, men när vi kommit i mina rum, skall du tiga; ty jag skall stiga tidigt upp och vill sofva. 
<sec/>
”Vill du sofva? Det var besynnerligt: sofva, du? du, som har hufvudet fullt med tankar på Ekolsund?” 
<sec/>
Och det vet du, Tage? 
<sec/>
”Och jag vet, att dessa dina tankar utgöra de enfaldigaste förhoppningar i naturen.” 
<sec/>
Gå på, gå på, kära Tage: jag har sagt dig, att du får gräla ända till porten, men icke ett steg längre. 
<sec/>
”Det får du se. Jag har sagt dig, gref Thott, att jag vill säga dig sanningen.” 
<sec/>
Men onödiga ohöfligheter kan du spara. 
<sec/>
”Men att du låter bli Ekolsund, det är icke onödigt, utan högst nödigt.” 
<sec/>
Hvarföre, om jag får fråga? 
<sec/>
”Skall jag berätta dig det, du, som häruti åter är så inskränkt, att du ej förstår det ringaste? Nå, så hör då. Att vinna Ekolsund, vore visst en god sak. Jag skulle nästan tro, att du helst vill hafva det ensam, ty så bornerad är du; men äfven om det kunde bekommas för oss alla fyra till delning, så vore det rätt godt. Erkännes. Men du, kära gref Thott, får säteriet hvarken för din egen räkning eller för oss gemensamt, det måste jag säga dig .. så, som du bedrifver din sak.” 
<sec/>
Och du vet huru jag bedrifver den, Tage? 
<sec/>
”Visst; hur kunde jag eljest sägas hafva de ringaste insigter?” 
<sec/>
Nå, lika mycket, jag får väl en gång veta huru du kommit under fund dermed. Fortfar, Tage! 
<sec/>
”Du vill förskaffa dig denna äkta perla bland egendomar förmedelst en annan äkta perla, en bland fruntimmer. Men du irrar dig om dina medel.” 
<sec/>
Tala! 
<sec/>
”Du älskade i dina unga år .. nå, du är visst ingen gammal karl ännu, men jag menar att du, jemförelsevis bara, är äldre nu än för tio år sedan: häruti vill jag icke säga dig någon ohöflighet.” 
<sec/>
Fortsätt! 
<sec/>
”Du älskade den sköna Hedvig Taube, hvilken knappt bevärdigade dig med en ynnestfull blick; ty – skall jag säga dig orsaken?” 
<sec/>
Det är icke nödigt, svarade gref Robert med en börjande krampaktig känsla och sammanbitna läppar. 
<sec/>
”Väl, min broder. Du är visserligen på ditt sätt i många stycken en ganska slug karl, och har alltid varit det. Men du har likaledes alltid – förlåt mig, att jag säger det blott en enda gång till – du har alltid varit inskränkt. Sådant kunde den sköna fröken Taube icke fördraga; och derföre vardt du afklippt, Robert Augustin Thott; du blef det straxt i begynnelsen, eller jag tror till och med litet innan begynnelsen.” 
<sec/>
En djup suck var svaret. Gref Robert gick med nedlutad panna, och såg i marken, der månskenet glindrande darrade öfver spån och fjäder på den osopade, nattliga gatan. 
<sec/>
”Men,” vidtog Tage och uppehöll sin bror under armen; ”är du icke ännu en våning djupare nedkommen i tokeri nu, då du inbillar dig kunna verka på en qvinna, på denna sköna, stolta Hedvig, med ett annat medel än kärleken? du, som förut icke förmådde något öfver henne ens genom denna? Hvad vill du då nyttja för trolldom nu?” 
<sec/>
Gref Robert spratt till, så att det kändes i Tage Thotts arm. 
<sec/>
”Vet du då icke,” sade denne, ”att kärleken sjelf utgör den högsta, den enda trolldom i verlden? Och har du icke den att trolla med, så har du också ingenting att komma med.” 
<sec/>
Och derföre skall jag vara en inskränkt man, för att jag nyttjar något annat, när jag ej har detta? 
<sec/>
”Ja, du är enfaldig.” 
<sec/>
Vi få se. 
<sec/>
”Första gången, för tio eller elfva år sedan, då du gjorde din kur hos fröken Hedvig, tyckte jag om dig: du uppförde dig då ridderligt; och jag finner på allt sätt berömligt, att du gick i duell med en konungens kammarherre, gaf honom hvasst för hvasst, och slutligen fick ett ärr i ansigtet, till afgjordt bevis på höjden af din kärlek för henne, som du älskade. Då tyckte jag om dig, säger jag ännu en gång; ty du viste ännu icke huru hon hade sig emot dig. Men nu, när du längesedan vet detta; nu, när allting är förändradt; nu ...” 
<sec/>
Nu gör jag alldeles icke min kur hos henne, och tänker icke göra det! 
<sec/>
”Icke? Hvad gör du då.” 
<sec/>
Hvad jag ämnar, hör till mina hemligheter, Tage. Äfven för en bror kan en bror hafva sådana, och du får förlåta mig. 
<sec/>
”Gudbevars gerna för mig, blott du håller uti dig i detta ditt nya sätt med grefvinnan Taube, hvilket jag befarar du icke gör, emedan .. ja, du vet hvad jag tänker om ditt omdöme. Slug är du nog. Robert; men du är icke hvad man kallar rätt slug. Hvad är det för slag af en gref Thott, säg, att bråka i kemi, elektricitet, tänka på planeternas gång, och fy fy ...” 
<sec/>
Himmelens fenomener äro oändligt höga att betrakta. 
<sec/>
”Månsken är bland dem det enda jag sysselsätter mig med, det är visst; och jag betäcker mig till och med stundom för det.” 
<sec/>
Hvar och en har sin smak; och du borde icke tadla mig för att jag en smula älskar fysik, medicin, astronomi, chiromanti .. hvad rör det dig? 
<sec/>
”Och andar se’n? Sådana skådar du också; du till och med framkallar. Du tror, att troll skola uträtta något åt dig; och det hör till tidens stämning, så att jag förlåter dig. Men, fast jag icke är ett troll, så tro du nu en gång också på mig, att det tjenar dig alltihop till intet.” 
<sec/>
Jag vet ganska väl hvad du har emot mig, Tage. Du kan icke lida min bekantskap med assessor Svedenborg. 
<sec/>
”Åh, hvad det beträffar, så misstar du dig. Jag vet om assessor Svedenborg, att han är en i botten redlig och hederlig man, och med stora kunskaper. Fast jag icke förstår hans sednaste griller, så dömer jag dock icke om dem, emedan en vetenskapsman har rättighet att fördjupa sig. Men du, kära Robert .. ja, jag får säga dig, att jag tror du har råkat i helt andra händer än Svedenborgs, hvilken jag aldrig hört befatta sig med dylikt, hvarmed jag tror, att du nu som bäst håller på. För öfrigt är han ju bortrest till England nu? Nej, här är något annat, fast du icke vill tala derom. Men det kommer nog fram, och jag fruktar du knäcker nacken på dig.” 
<sec/>
Vi stå nu vid porten, Tage. 
<sec/>
”Ja; då gå vi in.” 
<sec/>
Men ohöfligheterna skola sluta här. 
<sec/>
”Får gå. Jag stiger in ändå, äfven med risque att ej få gräla mera. Jag vill hafva en rolig natt.” 
<sec/>
En sådan vill också jag njuta. Stig på, min bror! Du vet, att jag har det gudskelof rätt bra i mina rum, och jag kan väl i nödfall herbergera en person, hvartill jag står i närmaste skyldskap. Emellertid får du ursäkta sådant det är; vi skola dela ljuft och ledt deruppe. 
<sec/>
”Vi skola så, ja. Du, såsom billigt är för värden, skall hafva det ljufva: nemligen den lotten att höra mig och bekomma goda underrättelser; jag deremot skall behålla för mig det leda, som är att tala till dig och söka ..” 
<sec/>
Du har således ännu något osagdt? 
<sec/>
”Ja; men det skall blifva af annat slag; ty jag märker, att hvad jag hittills talat, har varit som att slå vatten på gåsen.” 
<sec/>
Bör du undra på det, Tage, då allt hvad du sagt varit bara vatten, och den du sagt det åt, är en .. 
<sec/>
”En gås? hahaha! Jag tycker om dig för detta, Robert. Så, så, krusa icke: gå förut och visa mig vägen. Jag märker, att du redan börjat antaga flere kloka grunder, sedan du kommit i samtal med mig. Gå på! Jag skall säga dig mera deruppe, som skall bringa dig till ändå mera förnuft. En gås? hahaha, minsann! Du erkänner således, att du tillhör detta fogelslag, min bror? Då behöfves det icke stort mera; du är på god väg: du har afsagt dig högmodet, och jag skall snart förmå dig att afsäga dig det öfriga. Jag skall berätta dig något, som säkert skall intressera dig, emedan du deraf skall känna dig mycket olycklig, eller åtminstone alldeles i grund förbi.” 
<sec/>
Hvad i Herrans namn menar du? 
<sec/>
”Jag skall, sedan vi kommit in, förfriskat oss och hvilat upp oss en smula, tala om för dig hvem som är den rätte herren på Ekolsund.” 
<sec/>
Den rätte, säger du? 
<sec/>
”Ja, jag förmodar, att det är väl åt dig sjelf du redan gifvit titel af herre på denna konungsliga sätesgård .. i tankarne nemligen?” 
<sec/>
Hm. 
<sec/>
”Men du skall få höra annat.” 
<sec/>
Se så! 
<sec/>
”Se så, ja, bror Robert: nu tror jag vi stå vid tröskeln till din lilla vackra, grefliga ungkarlsvåning? Du har ditt namn på dörren, emaljeradt i stål: det är bra af dig: jag finner, att du har ändå stål. Det är skada, att du icke gift dig, Robert Augustin Thott.” 
<sec/>
Hvarföre det? 
<sec/>
”Ja, det begriper jag icke i sig sjelf. Men .. den tanken påtvingar sig mig, när jag ser dig, att du borde hafva någon, som ständigt hölle dig inne på förnuftets bana. Ty jag är icke den, som kan tala vid dig både natt och dag. Kan du begära det?” 
<chapter/>

<chaptername>TRETTONDE KAPITLET.</chaptername>

<chaptername>BRODERLIG UNDFÄGNAD.</chaptername>

<sec/>
När man förehar omätliga ting, är det bäst att vara vaken. 
<sec/>
De begge bröderna hade nu kommit in i gref Roberts våning. Tage tryckte den andres hand med en hjertlig helsning, och kastade sig med smaken af den ljufvaste känsla ändalångs ned i en elegant, sval och elastisk tagelsoffa. ”Åh!” sade han med en långt uthållen andhemtning, ”det är märkvärdigt hvad mycken själsansträngning mattar!” 
<sec/>
Gref Robert, som icke ville väcka någon i huset, och icke en gång kallade på sin betjent, emedan han beredde sig på att erhålla vigtiga underrättelser af sin bror, hvilka dock tredje man kanske ej borde höra, gick sjelf omkring i rummen, för att stöka allt i ordning till vinnande af någorlunda beqvämlighet för natten. 
<sec/>
Tage Thott såg likgiltigt och småleende på hans beställsamhet. ”Hvad är det för eländiga småsaker du fnaskar med?” utbrast han. ”När karlar äro i fält, bädda de åt sig sjelfva, det vet du väl; och jag, så ovan jag är att sköta kuddar, skall nog veta att reda mig med dem, när tider blir. Fråga ej efter det lapprit nu, utan kom hit; vi hafva angelägnare att göra, Robert.” 
<sec/>
Robert Augustin nalkades, ehuru ej utan en liten häpenhet. Han var visserligen ytterst angelägen att få veta hvad hans bror skulle hafva att förkunna honom om Ekolsund; men efter hvad han redan förnummit, väntade han på det öfriga, som på ett dunderslag. Han dröjde derföre; gick hit och dit; påtände ett par ljus; blåste åter ut det ena; tände så på ett par andra; letade efter ljussaxarne, tömde ur dem i kaminen och bar sig i allt åt, som om han aldrig varit annat än sin egen betjent. 
<sec/>
”Men det är makalöst, att du icke stannar med det der, och kommer hit!” ropade Tage, der han i hela sin längd med stor välbehaglighet låg utsträckt på rygg i soffan, stödde hufvudet mot ena armen, och gungade i luften med den andra, i samma takt som han med motsvarande fot viftade mot soffmadrassen. 
<sec/>
Robert Augustin närmade sig småningom, likt ett offer, som ej längre kunde motstå befallningen, att lägga sitt hufvud på slagtbänken. 
<sec/>
Så säg mig då nu .. bror Tage .. kära Tage .. hvem .. hvem är den der rätte ..? 
<sec/>
”Ja, du är just den rätte, du, som är värd i huset, och dock låter mig ligga så här? Förstår du icke, min goda broder, att jag är vidunderligt hungrig? Jag har icke ätit sedan i morse, och nu är det natt. Vi skola nog komma till Ekolsunds-saken; var icke rädd. Men du kan väl begripa, min bror, att när magen skriker, hörs icke stort af hvad munnen talar.” 
<sec/>
Det fägnar mig hjertligen, Tage, om du skulle vara nöjd med det lilla .. 
<sec/>
”Det lilla du har hemma? det förstås. Du har ju den ovanan att äta ute, liksom jag? Men du är säkert ändå någon smula försedd för nödfall? Jag tror icke, att jag gör mera misstag häruti än i annat. Låt se!” 
<sec/>
Åhja, Tage, ej skola vi lägga oss hungriga. Utan att vara gourmand, kan jag väl ändå säga, att jag äter. Få se, om jag icke har qvar en bit hjortstek, sedan sist. Ts! vi skola icke bullra. Jag vill ej, att man i huset skall tro .. 
<sec/>
”Att du går på golfvet och spisar om nätterna? Nej; det är rätt. Det skulle låta dumt, ifall sådant kom ut i residenset. Du kan ju låta bli att förtära något sjelf; troligen har du varit på kalas, i dag, som vanligt, och behöfver ingenting. Jag skall äta ensam, så undgår du prat härom för egen del, Robert; ty att du bespisar andra hungriga, så natt som dag, det kan aldrig räknas dig till fel. Hjortstek? ja men! Du har åtskilligt vidare, kan jag tro?” 
<sec/>
Sås har jag icke. Men, låt se, här .. 
<sec/>
De begge grefvarne gingo tillsammans ut i yttre rummet, der Robert förtroligt öppnade dörren till ett litet högst förträffligt hörnskåp. 
<sec/>
”Men, min bästa bror!” utbrast Tage, jublande vid denna anblick, ”hvem som ser dig, kan väl säga att du är dum?” 
<sec/>
Jag vet också ingen, som säger det, mera än du, svarade Robert, i en mycket beskedlig ton, lik ett barn, som gläder sig åt att dock få något litet beröm. Han slog upp dörren till hela sin materiella rikedom, sitt lilla privata matskåp. Skola vi icke duka? sade han åt Tage med strålande ögon. 
<sec/>
”Åhnej, strunt,” svarade den andre. ”Så här nattetid lefva vi i oskyldighetens dagar, och kunna ganska väl spisa utan duktyg. Minsann – hvad är det du har pratat om hjortstek? Här står ju icke blott en utvald rådjursbringa, utan en delikat kapun? Och inlagdt gåsbröst? Och Strasburger-torta? Och Ejdamer-ost? Hörpå, Robert ...” 
<sec/>
Nåå? 
<sec/>
”Jo, låt mig höra framdeles, om någon vågar kalla dig enfaldig! Han skall få med mig att göra. Hörpå, gref Thott, har du knifvar? Gaffel kan jag undvika. Men jag kan icke lösgöra mig från den fördomen, att vilja hafva något hvasst i handen, när jag skall skära.” 
<sec/>
Min bästa Tage, nog kunde vi ändå sätta oss till bords, ordentligt? 
<sec/>
”Ack, kära du, i krig, i fält, efter strapager och annat, är det med grefvar, som med vanliga menniskor. Hvaba, bror? Det var en alldeles magnifik skinka, en verkligen Lübsk, en superb .. men nu står jag här igen och har ingen kn ...” 
<sec/>
Se här, se här är min lilla privata förskärarknif, som knappt någon i huset vet att jag har. Tag: den är hvass. Hahaha! man kan väl icke alltid gå ut och äta på klubben? Då måste man hafva en smula hemma. Ts! min bror, här ligga kuverterne. Silfvergaffel och silfverknif! jag har vant mig dervid. Jag kan icke på annat sätt. 
<sec/>
”Du har ditt grefliga vapen på? det är ganska godt, så att ingen tjuf misstager sig på person, utan vet hvems silfver han tillgripit, när han tagit ditt. Hör, Robert .. min vän! om jag ej mins galet, så brukade du förr tycka om ett glas äkta teneriffa, malvoisier eller sec? Misstar jag mig nu för första gången i mitt lif?” 
<sec/>
Ett glas? Du har mycket misstagit dig. Två glas, måste du mena. Jag dricker tre, ända till fyra, fem, i goda sällskaper. 
<sec/>
”Du är präktig Robert Augustin. Och det är dig, man kallar inskränkt? Uslingar! – Hvar har du dina större glas ståendes, min bror?” 
<sec/>
Här! i det här facket, Tage. 
<sec/>
”Förträffligt slipade! Man är artist på Rejmyra.” 
<sec/>
Säg, göra vi orätt, Tage, om vi börja med en marasquin? en liten äkta likör, af bästa sort? 
<sec/>
”Jag fattar icke det oriktiga deruti. Börja, får jag se. Eller vill du jag skall begynna?” 
<sec/>
Jag tror marasquinen ej är så ogalen; jag har allt mitt vin från direkt hand; från Springers. 
<sec/>
”Från Springers? Akta dig för Springer, Robert Thott. Men det gör detsamma, det hör icke hit. Springer ligger inne med Holländarne, till och med Engelsmännen; och den der Guydickens ..” 
<sec/>
Äro Engelsmännen farlige, tror du? Ser kung Fredrik dem med oblida ögon? 
<sec/>
”Åhnej; men Tessin tycker icke nu just om Guydickens och de Engelske i allmänhet.” 
<sec/>
Tessin? Men vet du, jag tror att Tessin sjelf blir icke gammal i rådet. 
<sec/>
”Icke gammal? Det kan hända. Men så kommer han nog in igen, och blir då så ung och frisk i rådkammaren, att aldrig Gyllenborg sjelf varit nytrare.” 
<sec/>
Kommer tid, kommer råd. Jag ämnar också icke stöta någon så stor man, som Carl Gustaf Tessin, för hufvudet. Mina vägar gå åt andra håll. 
<sec/>
”Jag kan tänka det. Men en sak, Robert, begriper jag icke hos dig: du har intet smör?” 
<sec/>
Vänta bara – 
<sec/>
”Hvar står det då? Jag ser ej till det inom hela din ekonomi?” 
<sec/>
Smör, som står öppet, blir enfaldigt och härsket. Se här skall du få bli varse en den allranättaste lilla marmorask. Deri håller man sig frisk och färsk: kän på bara! 
<sec/>
”Öfvernaturligt!” 
<sec/>
Ja, jag tror det. 
<sec/>
”Aldrig hade jag ett sådant begrepp om dig, Robert.” 
<sec/>
Här är hvitt bröd, af den der nya sorten, som Tessin infört modet af och låtit oss smaka på, från Frankrike. Nu duger icke Svensk limpa mera; det skall vara ”Franskt bröd”, gudbevars! Nå ja, det är godt. Det är i sanning ypperligt. Du känner väl Franska bagaren i Clara Vattugränd, som Tessin inkallat? 
<sec/>
”Jag tycker mera om våra Tyska bagare; och skulle också kung Fredrik aldrig hafva skaffat Stockholm något mera, så vill jag ändå prisa honom. Gif mig en bit surlimpa. Så grefve jag är, tycker jag mest om snut, när jag är hungrig.” 
<sec/>
Men du skall få erfara, Tage, att våra Tyska bagare en dag blifva förviste till Ladugårdslandsbergen, och förbjudne att baka annorstädes än i trakten af sin Väderqvarn der. Det är likväl hårdt! Men dit går det, om Franska systemet får behålla öfvertaget. 
<sec/>
”Lappri: det rör knaperborgare, och vi skola ej bekymra oss derom. Nu, Robert Thott! vet du hvad som har inträffat under tiden medan vi pratat?” 
<sec/>
Har någonting händt? utropade Robert Augustin häpen. 
<sec/>
”Ja, det har det,” svarade Tage, med säker röst, och aflägsnade sig från hörnskåpet. ”Jag har blifvit mätt.” 
<sec/>
Aha, ingen värre händelse? Men hörpå, Tage Thott! du är icke mätt. Du skall smaka på mina Ostindiska fikon till efterrätt. För sådant måste man vara tacksam mot König &amp; kompani. 
<sec/>
”Hvad ser jag? insyltade? från Canton? – Robert! den, som nånsin kallar dig bornerad, skall möta mig i Carlbergs park, på stilett eller lodbössa.” 
<sec/>
Ät ett par fikon till, så är du min bror! 
<sec/>
”Jag säger, att jag skjuter den, som förtalar dig, min bror. Det sista och bästa, som alla dessa sockersöta fikon ändå fordrade ofvanpå – ty de äro horribelt sliskiga – skulle vara ett glas tallstrunt.” 
<sec/>
Men jag har icke öl. Jag brukar det icke. Här ett desertglas fin ratafia! det är vida bättre. 
<sec/>
”Hå ja; så här dags. Hvad har du der? Det ser också kinesiskt ut?” 
<sec/>
Det är syltad ingefära. Den är ännu sötare. 
<sec/>
”Ousch! den öfvergår allt begrepp. Jag förstår icke Kineserne, som älska så hiskeligt sött. De äro i alla fall några skurkar, som narra på Europeerna dylika kramsrätter.” 
<sec/>
Vill du ej hafva ett glas mumma ofvanpå? 
<sec/>
”Mumma? sådant de brygga i norra backen utanför St. Olofs kyrkoherdehage? Ack, om du viste huru jag brukar gå dit! Det är ett gudaställe.” 
<sec/>
Nej, min mumma är icke från Norrbacka. Ja, dess värre! den är slut, ser jag. Tag då till valet ett halft glas osquebad af det här slaget, som är kung Fredriks mest älskade, när han reser ut på jagt. Vi kunna anse oss som på jagt i natt, Tage Thott, haha! icke sant? 
<sec/>
Robert Augustin nalkades med den fint lackerade och med guldkanter omgifna desertbrickan i handen till sin bror, som ånyo kastat sig under angenäm sjelfcourtoisie på soffan. Det var likasom Robert, genom all möjlig artighet och de bästa praktiska bevekelsegrunder, ville afböja förskräckligheten i den nyhet, som han väntade få höra; han önskade stämma sin bror till skonsamhet emot sig. 
<sec/>
Tage Ezechiel såg sin stackars bror in i ögat, när denne, föga olikt en betjent – fast utan livré; alltså nästan sämre än betjent – stod framför honom med den Fredricianska jagtlikören. Han grep osquebadglaset med en blick, full af rörelse. 
<sec/>
”Huru kommer det till, att du ej dricker sjelf, min kära Robert?” sade han. ”Icke är jag någon Turkisk pascha, som skall sitta så här ensam. Jag vill klinga med dig, Robert.” 
<sec/>
Tack, det gör jag gerna. Tack! sade Robert Augustin, och slog äfven i ett litet glas för egen räkning. 
<sec/>
”Godt!” utbrast Tage, efter klingandet; ”vi äro således verkligen bröder. Sätt nu in alltsammans ordentligt efter oss; så skola vi lägga oss, och sofva godt.” 
<sec/>
Skola vi lägga oss? 
<sec/>
”Ja visst. Vill du icke sofva, Robert?” 
<sec/>
Men du sade ju, Tage ... 
<sec/>
”Jag har talat om Ekolsund, och om hvem som är, eller snarare blir dess rätte egare. Men jag önskade icke oroa dig dermed just nu, då du sagt mig, att du vill sofva roligt i natt. Var det icke så?” 
<sec/>
Men hörpå, Tage! jag får alldeles icke sofva, om du ej berättar mig hvad du har att nämna. Förundrar det dig, om jag ligger och tänker derpå, när du vet huru mina billiga förhoppningar fästa sig vid denna gård? billiga, ja, högst billiga, säger jag, då Ekolsund af ålder tillhört Thottiska slägten. 
<sec/>
”Ganska billigt!” svarade Tage Ezechiel. ”Jag undrar icke på, om du ligger vaken. Men om jag säger dig allt hvad jag vet om den rätte Ekolsundsherren, så kommer du att ligga alldeles yrvaken, och det är värre.” 
<sec/>
Nej, det är bättre, Tage. 
<sec/>
”Och jag skulle på detta sätt belöna din broderliga gästfrihet mot mig i natt?” 
<sec/>
Ja, du skall belöna mig med att säga mig allt hvad du känner i den der saken. 
<sec/>
”Skall jag? Så sätt dig här vid min sida.” 
<sec/>
Robert Augustin gick bort, låste till sitt hörnskåp, hemtade sig, närmade sig åter sin bror, och satte sig utmed honom; men vågade ej se upp. 
<sec/>
Tage Thott tog sin brors hand; han tryckte den i ett par omgångar. Derefter yttrade han halfhögt, nästan hviskande: 
<sec/>
”Du skall i alla fall icke blifva lottlös, Robert: jag skall nog dela med mig något, ty godhet ligger i min blod. Men jag vill säga dig, att jag, jag sjelf är den, som kommer att blifva den rätte herren på Ekolsund.” 
<sec/>
Du? du, Tage! utropade Robert Augustin och sprang upp ur soffan. Han ställde sig midt framför sin bror, och såg på honom, nästan som om han velat sluka honom, af nyfikenhet att höra huru härmed kunde hänga tillsammans. 
<sec/>
”Nå ja, Robert, jag hade knappt velat säga dig det, för att icke göra dig ledsen. Men du har nödvändigt önskat denna underrättelse; jag är din bror, och jag har derföre ej velat neka att fägna dig.” 
<sec/>
Robert Augustin fann sig, och sade: ”i sjelfva verket fägnar det mig ganska mycket, allenast du kan vara fullt säker på hvad du säger, Tage Thott. Då jag sjelf hyste planer på Ekolsund, såsom jag finner att du nu vet, hade jag dem dock blott, för att åter fästa denna Thottegård vid vår familj, så att vi alla fyra skulle dela godset eller afkastningen deraf. Blir det nu i stället du, Tage, som eröfrar platsen; så gör du naturligtvis på samma sätt, och följden för oss öfriga tre blir alldeles densamma. Jag lyckönskar dig följaktligen, och oss med detsamma. 
<sec/>
Tage Ezechiel betraktade sin medtalare ett ögonblick, under tystnad, och med en synnerligen slug blick. 
<sec/>
Robert Augustin afbröt en paus, som förekom honom för lång. Du bör icke finna underligt, sade han, att jag emellertid, af tycke för hela denna sak, mycket gerna önskade närmare veta, hvarpå du bygger din öfvertygelse, Tage, att vara herre på det der slottet. Ty märker jag, att du endast fotat dig på lösan sand, så är det billigt – ja, högst nödvändigt för oss alla fyra – att jag alldeles icke öfverger mitt eget utkast, utan fortsätter min plan. 
<sec/>
Tage Ezechiel gaf sig ändock ej tillkänna med annat än ett småleende. Han satt och fixerade sin bror grundligt. 
<sec/>
Slutligen bröt han tystnaden och sade: ”jag märker ändå, när allt kommer omkring, att jag misstagit mig på dig, Robert.” 
<sec/>
Kan väl vara. 
<sec/>
”Jag tyckte här ett ögonblick, att du var klok. Men du är obeskrifligen bornerad.” 
<sec/>
Och det är alltihop? 
<sec/>
”Hvad faller du nu på för en tanke?” 
<sec/>
Jo, jag inser mer och mer, att du endast kommit hit för att prata, Tage. Allt hvad du ordat om Ekolsund har endast varit slott i luften! 
<sec/>
”Såå? Du skall få märka det. Slott i luften? Ja verkligen: om Ekolsund utgör ett luftslott, så är det för dig, Robert; men icke för mig. Jag förstår: du vill härmed reta mig, för att förmå mig till mera uppriktighet.” 
<sec/>
Nå, kära Tage, om du nödvändigt vill, att ett brödrakrig skall uppstå oss emellan för Ekolsunds skull, så må det gå. Jag skall väl veta, att göra mina dispositioner. Men jag skall säga dig: vi gjorde långt klokare, att vara vänner i denna sak, vi begge; ty eljest torde andra komma, som hafva det förnuftet att ej slita sönder hvarann medelst tvister, och som taga hvad vi förstöra för hvarandra. 
<sec/>
”Mycket sant. Likväl känner du ej om Ekolsund hvad jag vet och hört, om dess grundläggning från början. Alla ställen, alla gårdar, alla slott, till och med alla städer, min bror! hafva sitt öde, såsom det heter. Det är alltid några andar med i spelet vid den der grundläggningen, hvilka, under det att stället bygges af menniskor, medsamma lägga grund till platsens öde. Vet icke du det, du, som är mystisk? du, som känner kemi, astrofoni och andarnes hemligheter?” 
<sec/>
Skämta icke om nätterna, Tage. För öfrigt hafva vi nu en vigtig öfverläggning. 
<sec/>
”Jag vill också ingenting vidare säga dig i den saken, än att Ekolsunds öde består uti att utgöra ämnet till brödrakrig. För att hindra detta, böra åtminstone jag och du, Robert, komma öfverens i fred.” 
<sec/>
Det är just min tanke. 
<sec/>
”Och detta,” sade Tage, ”kan aldrig bättre ske, än derigenom, att endera af oss helt och hållet uppgifver tankarne på Ekolsund. Ty skola vi dela, så blir det tvist.” 
<sec/>
Det var besynnerligt. Du sade nyss, tyckte jag, att jag icke skulle blifva lottlös? 
<sec/>
”Du skall också ej blifva lottlös, Robert Augustin.” 
<sec/>
Hvaruti skall då min lott bestå? 
<sec/>
”Du skall få höra det. Men jag vill gå längre. Jag vill bevisa dig, att jag icke är en orimlig menniska. Jag skall nämna för dig öppet mitt sätt att blifva herre och innehafvare af Ekolsund; och du skall sjelf tillstå, att min väg har företrädet framför din. Erkänner du det, så skall du lemna mig godset helt och hållet. I motsatt fall vill jag ej hafva det ringaste.” 
<sec/>
Det kallar jag öppet och broderligt handladt, utbrast gref Robert. 
<sec/>
”Jag är alltid öppen,” svarade Tage. ”Icke blott jag sjelf, utan min pung, är alltid öppen, hvilket är det värsta.” 
<sec/>
Detta kommer väl snart att botas. 
<sec/>
”Sätt dig nu närmare, skall du få höra. Jag tror i alla fall vi ej komma att sofva i natt. När man förehar omätliga ting, är det bäst att vara vaken.” 
<sec/>
Men jag har slitit en hund i dag och ville gerna hvila ut något i natt, för att bereda mig för en fart tidigt på morgonen ut till Järfva, der jag vill och måste vara karl för mig. 
<sec/>
”Strunt i Järfva!” 
<sec/>
Säg icke det. 
<sec/>
”Hvad vill du på Järfva?” 
<sec/>
Jag kan icke förklara det närmare sjelf. Men en viss har sagt mig, att det vore väl, om jag begåfve mig dit klockan 8 på morgonen; och att några af mina bröder lära vara der – jag vet icke för hvad – men det skall vara vigtigt äfven för mig. 
<sec/>
”Aha! jag vet. Det rör Åke.” 
<sec/>
Bror Åke? 
<sec/>
”Jag skall upplysa dig derom i tid. Men det är lappri nu, mot hvad jag har att underrätta dig först om, för min egen del.” 
<chapter/>

<chaptername>FJORTONDE KAPITLET.</chaptername>

<chaptername>TAGES PLAN; OCH ÅKE THOTTS.</chaptername>

<sec/>
Så så. Jag är ganska nyfiken nu sedan, att höra bror Åkes mening? 
<sec/>
”Du bör veta, min kära bror,” sade Tage Thott till honom vid sin sida, ”att Ekolsund beror icke, så alldeles som du tror, på Hedvig Taubes behag att bortgifva.” 
<sec/>
Icke det? Åhjo, inföll Robert Augustin med tillförsigt. 
<sec/>
”Nej! säger jag. Ständerne hafva meddelat konung Fredrik pante- och nyttje-rätt på detta kronogods; konungen har också gifvit gåfvobref derpå – säges det, ty ingen har ännu sett sjelfva dokumentet – åt sin Hedvig, grefvinnan Taube; men deruti likväl bestämdt utstakat, att Ekolsund efter hennes död skall öfvergå till ..” 
<sec/>
Till furst Wilhelm Fredrik von Hess ... 
<sec/>
”Alltid säger du hans namn rasande, Robert; det har jag hört af dig flera gånger! Han heter icke Wilhelm Fredrik, utan furst Fredrik Wilhelm, heter han. Med ett ord: till furst von Hessenstein, riksgrefvinnans äldste son, skall Ekolsund efter hennes död komma. Då denna föreskrift är oförtydbar, huru menar du då att Hedvig Taube skulle kunna förära åt en annan detta slott, om hon också ville, eller kunde bringas på sådana tankar?” 
<sec/>
Icke för att ega efter hennes död; nej: men för att besitta under hennes lefnad. Och har man en gång väl lagt händerna derpå, och finner sig fast på stället, så gifvas nog i dessa tider utvägar för en af adeln, att hålla sig stadigt qvar sedan, när man icke öfverhufvud är alltför oskicklig, menar jag. 
<sec/>
”Denna slutföljd, Robert, är icke att bygga på, äfven om jag antager din förmåga, att kunna verka på riksgrefvinnan sjelf, hvilket jag tillåter mig draga i tvifvel.” 
<sec/>
Du skall få erfara det; och det öfriga likaledes. 
<sec/>
”Godt. Men jag vet bestämdt, att konungen sjelf har ögonen fästade på detta kära Ekolsund, och han eger till utvalde, till förtrogne, visse män, som alldeles icke skola släppa det ur sigte.” 
<sec/>
Hvad för män? Broman? 
<sec/>
”Icke den store Erland Broman, till hvilken du måhända kunde finna dina kanaler; utan, kära du, ceremonimästaren Carl Broman, kammarrådet Wolrat Stirn och generalauditören Johan Wefverstedt. Kan du få makt med dem, säg?” 
<sec/>
Robert Augustin satt med spänd uppmärksamhet. Tage Thott fortfor: 
<sec/>
”Jag vill icke stort tala om en annan myndig herre, konferensrådet Jakob von Buchvaldt; ty han utgör visst ett af konungens finger, men pekar blott på Holstein, förmodar jag, der han har hela förtroendet om konungens egendomar i det landet.” 
<sec/>
Vi utesluta således honom från inflytelse i Sverige, anmärkte Robert. 
<sec/>
”Det göra vi,” svarade Tage. ”Men jag vill berätta dig, att af alla som jag omtalat, betyder Wefverstedt mest. Han bestyr om hela Ekolsund så som han vill, ehuru till grefvinnan Taubes fördel och efter konungens behag: det förstår man. Generalauditören förvaltar. Hvad tror du, att riksgrefvinnan begriper af sådant? Eller hvad efterfrågar den gamle konungen? Skulle Hedvig Taube dö, hvilket väl torde hända en gång, så komme Wefverstedt att förvalta med ännu mera säkerhet. Det skall nog hetas på lilla furst Hessensteins vägnar, såsom hans arf, och till hans förmån; men emellertid så.” 
<sec/>
Men hvarthän vill du sjelf komma, Tage Thott? 
<sec/>
”Jag är förlofvad med Juliana Wefverstedt,” svarade han lakoniskt, och såg i taket. 
<sec/>
Generalauditören har alltså en dotter? Se det var något! 
<sec/>
”Jo, du.” 
<sec/>
Allting skall då gå fruntimmersvägen här i verlden! 
<sec/>
”Jo, du.” 
<sec/>
Det blir följaktligen dame mot dame: Hedvig Taube och jag, på ena sidan; Julie Wefverstedt och du, på den andra. Och det sednare partiet förmodar du skall blifva starkare? 
<sec/>
”Jo, du.” 
<sec/>
Du bygger allt på generalauditören, din blifvande svärfader? Och detta skall icke vara ett luftslott? 
<sec/>
”Nej. Män af detta slag äro icke en lös sand att gå på, såsom då du till exempel bygger på dig sjelf, hvilket jag vill kalla en flygsand.” 
<sec/>
Wefverstedt torde nog vara ett helleberg; jag vill antaga det, svarade Robert kallt. Att han har konungens öra, att han beställer allt rörande Ekolsund, att han med få ord .. jaja, min Gud! det är allt att tänka på. Jag tackar dig mycket för underrättelsen. Och mamsell Juliane utgör generalauditörens enda barn? 
<sec/>
”Ja, och dertill hans enda ögonsten!” 
<sec/>
Det faller af sig sjelf. Och du utgör hennes? 
<sec/>
”Det faller ändå mer af sig sjelf. Jag har icke så mycket emot flickan; jag, för min del, anser henne som adelig vederlike, då hon sitter med en generalauditör till far. Dessutom är hon någorlunda till åren.” 
<sec/>
Aha .. på det sättet? 
<sec/>
”Döm ingenting ofördelaktigt. Juliana är väl litet lång, eller kanske snarare längre än lång: men Ekolsund är också en stor gård.” 
<sec/>
Och en lång allé upp till ett skönt slott är någonting i sig sjelf förträffligt. 
<sec/>
”Hahaha, Robert!” 
<sec/>
Jag förmodar jag får hoppas, att min blifvande svägerska också är ett ganska vackert fruntimmer, utom mängden af sina år, och längden af sin längd? 
<sec/>
”Hon är vacker? ja. Det vill säga, hon har ett rätt hyggligt utseende, så snart man tycker om henne. Ekolsund är dessutom en vacker gård, så att de passa tillsammans.” 
<sec/>
Du har utlagt ditt garn bra, Tage Thott. Säkert anse sig väl ock pappa Wefverstedt och lilla Juliane icke hafva fiskat dåligt, när de i sin borgerliga ryssja bekommit en hel grefve; och så äro alla parterna lycksaliga. Hvilka outsägliga narrar på ömse sidor! Nu tror jag vi gå och lägga oss. 
<sec/>
”Oändligen gerna.” 
<sec/>
En sten har fallit från mitt bröst. 
<sec/>
”Det var besynnerligt?” 
<sec/>
Du vill förmodligen, att jag skall få lungsot af den underrättelse du gifvit mig, Tage? 
<sec/>
”Nej; men jag tror den skall bringa dig till förnuft, en smula, och förmå dig afstå från dina grundlösa förhoppningar, att uträtta något på ditt vis.” 
<sec/>
Jag har tvärtom aldrig varit säkrare, än nu, på godheten af min egen plan. 
<sec/>
”Du anser således, att jag, med Juliana Wefverstedt och generalauditören, hennes far, i mina fickor, likväl ej skall ega styrka nog att taga Ekolsund?” 
<sec/>
Wir werden sehen – svarar kungen alltid på ansökningarne. Du känner ju det? 
<sec/>
”Och du vill agera kung mot mig? Bravo! Håll uti dig; det tycker jag om, Robert Thott” 
<sec/>
Jag ämnar hvarken röra dig eller anfalla din Juliane; men jag skall slå Wefverstedt ur brädet, så är alltsammans hulpet. 
<sec/>
”Med hvem skall du uträtta detta, om jag får fråga?” 
<sec/>
Med kammarrådet Stirn, Wolrat; du känner honom något, tror jag? 
<sec/>
”Skönt! Ditt krigsutkast är godt, vid sidan af ett glas godt osquebad, eller försatt med marasquin, men icke utan.” 
<sec/>
Robert spatserade öfver golfvet tankfull. Det syntes tydligt, att de Wefverstedtska myrorna oroade hans hufvud mera än han ville visa. 
<sec/>
Hörpå, Tage! sade han hastigt, och stannade midt framför sin lugnt sittande broder. Kommer du med till Järfva i morgon bittida? 
<sec/>
”Gerna, om jag kan vara dig till någon tjenst der,” svarade den andre. 
<sec/>
Du vill således verkligen vara mig till någon slags tjenst? 
<sec/>
”Det har ständigt legat i min mening.” 
<sec/>
Jag tycker det har icke låtit så; men lika mycket. 
<sec/>
”Kan man vara en person till större tjenst, än då man råder honom ifrån att slösa tid och krafter på dumheter?” 
<sec/>
Jag kunde säga detsamma åt dig, Tage Thott; ty, för att döma efter din egen beskrifning, skulle jag icke vilja hafva Julia Wefverstedt till gemål. 
<sec/>
”Har jag då talat om någon Julia Wefverstedt?” 
<sec/>
Hvarom eljest? 
<sec/>
”Om Ekolsund! vet jag.” 
<sec/>
Alltför riktigt, gref Thott. Men efter du är beredvillig nog, att följa mig ut till Järfva; kan du säga mig hvad der skall ske? 
<sec/>
”På Järfva? Vet du icke det sjelf, Robert, hvarföre beger du dig då dit?” 
<sec/>
Jag har blifvit varnad, att icke uteblifva derifrån. 
<sec/>
”Af hvem?” 
<sec/>
Det säger jag icke. 
<sec/>
”Så tig då dermed. I detta stycke utgöra du och jag fullkomliga vänner. Jag skall derföre berätta dig, att bröderna Åke och Clas ämna råkas.” 
<sec/>
För hvad? vet du det, Tage Thott? 
<sec/>
”Jo. Det är Åke, som bjudit ut bror Clas till sig på Järfva, och han har äfven anmodat mig att komma.” 
<sec/>
Men kan du begripa, hvarföre Åke icke äfven bedt mig? 
<sec/>
”Det är lätt fattadt: ingen af oss tre tål dig, Robert Augustin; och Åke lider dig allraminst.” 
<sec/>
Du är bra öppen, som säger mig slikt, Tage! 
<sec/>
”Har jag varit annat än öppen, hela natten, allt sedan jag aftog florshufvan?” 
<sec/>
Väl. Vi skola icke nu orda om bror Åkes elaka lynne emot mig. Han gillar mig icke; och derföre finner han allt illa hos mig. Jag ursäktar honom, liksom dig, Tage: ingen af er begriper mig. Men på slutet skall man nog märka, hvilken som varit bäst. I alla fall tycker jag mest om dig, Tage; ty du är ingenting vidare än en glad själ, som jag skulle kalla muntergök, derest du icke vore grefve. Du hyser ingen ordentlig elakhet. 
<sec/>
”Det gör ej heller Åke, kära du.” 
<sec/>
Han yfves öfver sina armsenor, sitt superba utseende, sin storlek; han är sur och stolt. Jag vet nog, hvarföre han icke kan lida mig för sin död. Det är, emedan jag icke kan tåla honom, så länge jag lefver; och jag har sagt honom det. 
<sec/>
”Det är möjligt, att orsaken ligger deruti. För min del, skulle jag icke heller efterfråga Åkes bjudning stort; jag tycker det är vida roligare att samspråka med dig, Robert.” 
<sec/>
Som du kan kujonera? Hahaha! Jo, du är god. 
<sec/>
”Du är en narr.” 
<sec/>
Och det är derföre du trifves så bra i mitt sällskap? hvad behagas, herr kammarjunkare? Men lika mycket, Tage; du får anse mig hur du behagar. Säg mig allenast, om du vet hvarföre ni tre skulle råkas? Icke bjuder man folk på bjudningar klockan half 8 om morgonen? Äfven bröder emellan är ett sådant kalas förtidigt. 
<sec/>
”Bror Åke har velat samla oss, för att uppgöra en slägtaffär.” 
<sec/>
Således har äfven han något i tankarne? 
<sec/>
”Åke? Han, såsom störst, har allramest i sitt hufvud.” 
<sec/>
Och han vill? 
<sec/>
”Han dras med den nycken, att vilja betala mina och Clas Emanuels skulder.” 
<sec/>
Åh? Rätt hederligt, på min ära. Men Clas, som alltid lefvat så regleradt, trodde jag inga skulder ega. Annat är det med dig, Tage Thott; och din bror tänker således allvarsamt gripa dig under armarne? 
<sec/>
”Jag har för min del icke alltid kunnat undvika att vara ordentlig,” svarade den andre; ”och derföre hafva mina penningar strukit. Skulle jag blott aldrig hafva betalat någonting, såsom jag föresatte mig en tid, så egde jag nu mera i behåll. Men jag sörjer icke nu, såsom du finner, om du endast påminner dig min goda Julia. Med Clas Thott är det mera svårt att inse, hvarföre han skall tarfva understöd; men troligen har han haft och har ännu ett fullt hjerta, hvilket alltid sitter så nära, som möjligt, till en tom ficka. Emellertid är det något enkom med det brödramöte, Åke vill ställa till ute hos sig på Jakobsdal vid Järfva. Deruti ligger ej allenast godhet, utan tillika mycken ..” 
<sec/>
Hvad då? 
<sec/>
”Elakhet.” 
<sec/>
Mycken elakhet hos Åke? Och mot er? Ser du nu, min bror; hvad har jag sagt dig om Åke Thott? 
<sec/>
”Du har sagt småsaker emot hvad jag har att nämna.” 
<sec/>
Låt då höra, i Guds namn? Vill han förderfva er? Du sade ju nyss, att han ämnar föreslå att betala edra ungkarlsskulder? 
<sec/>
”Visserligen; men mot vilkor.” 
<sec/>
”Så så. Jag är ganska nyfiken nu sedan, att höra bror Åkes mening? hans plan? 
<sec/>
”Jag känner den kanske icke i botten; men jag skall säga dig hvad jag vet. Åke har för några dagar sedan skänkt mig den gulddosa, hvarur du prisat i natt, Robert; och öfver hvilken du säkert förundrat dig, såsom en ovanlig skatt i Tage Thotts tärningsälskande hand. Men när Åke gaf mig den – på det jag skulle hafva en mera greflig fysionomi här i hufvudstaden, hahaha! var icke det värdigt tänkt? – lät han mig tillika med halfva ord förstå, att jag borde .. jag borde .. hur heter det nu på kammarjunkarspråket?.. jag borde gå hans ärender ..” 
<sec/>
I hvad då? 
<sec/>
”Hos Clas Emanuel. Jag skulle känna honom på pulsen i ett visst afseende, och sedan bedja honom ut till Järfva. Det har jag gjort.” 
<sec/>
Och du lät beqväma dig till sådant Tage? Jag tycker, att, med dina nyss omtalade lysande utsigter, skulle du förakta att uträtta andres uppdrag. 
<sec/>
”Vänta. Jag gjorde så också. Men jag lät Åke tala. Det skadar aldrig att höra på, tänkte jag.” 
<sec/>
Ganska rätt. Och hans mening är? 
<sec/>
”I korthet vill han .. men det är sant, jag måste först nämna för dig, om du icke redan vet det, att bror Åke nu icke mera är den chevalier Argentpeu, den riddar Leerbeutel, som han var, då han först kom hem ur Finska kriget. Jag hoppas nog han fortfar att vara samma dugtiga slagskämpe i tid och otid, som förr; men han har derjemte vunnit en högst lycklig bekantskap med en förnäm enkefru Bonauschiöld, hvilken uppskattar honom såsom Svearikes för närvarande störste man; med ett ord, som gynnar honom med sin utmärktaste ynnest.” 
<sec/>
Hvilken nyhet? Alltså åter ett parti! 
<sec/>
”Det utomordentligt ridderliga och höggrefliga hos bror Åke, vet du hvad det nu i hast har fallit på? Jo, han har af historien förnummit, att det varit en medlem af ätten Tott – nemligen sjelfva det stora riksrådet och fältmarskalken, gref Åke Tott i Gustaf Adolfs och Christinas tid, således vår kära broders namne, åtminstone till förnamnet, hvilket fasligen uppeldat bror Åke – som af begynnelsen uppbyggt det herrliga slottet på Ekolsund. Han uttalar alltid stället med hög accent: ”Ekholmssund”, hvari han också har fullkomligen rätt, den narren. Ek-holmssund! ja, vasserratre; ty gården heter egentligen Harfvesta, men slottet har blifvit anlagd på något, som väl i sina dar var en holme, bevuxen med ekskog, ehuru det nu är ett fast land utan ekskog, beläget vid ett sund emellan sjelfva Mälaren och Hjelsta vik.” 
<sec/>
Ja väl. Och Åke – hvad tänker han? 
<sec/>
”Han anser, af chevalereska grunder, att ingen annan än en Åke Thott bör residera på Ekolsund.” 
<sec/>
Der hafva vi det! Det är således också en herre på Ekolsund? Du ser, min bror, att vi hafva någon att tagas med. Hahaha .. det är förhexadt, så att jag kan skratta ihjäl mig! jag skall alltså fäkta och slåss med mina egna, köttsliga bröder? Men hvad väg vill Åke gå till målet? 
<sec/>
”Den mest upphöjda. Han får penningar med eller af den sköna enkefru Bonauschiöld; jag säger med flit: med, eller af; ty jag vet icke hvilketdera.” 
<sec/>
Men icke kan han köpa Ekolsund? Skulle han gifva sig in i handel med konungen? Och hans majestät kan dessutom omöjligen vara fallen för att sälja bort sin riksgrefvinnas majorat? 
<sec/>
”Nej, visst icke. Så är ej meningen. Men med penningar kommer man fram, äfven utan att köpa.” 
<sec/>
Låt höra! 
<sec/>
”Ser du, här finnes en och annan hög person, som har mycken inflytelse hos konungen, och på hvilken åter broder Åke Thott förskaffar sig inflytelse. Stödd på dylikt folk, kan han uträtta hvad ingen eljest skulle förmå. Han ämnar ingå med en ansökan till konungen och med en reklamation till riksens ständer, deruti han från kronan återfordrar Ekolsunds gods för Tottska slägtens räkning, emedan dess flesta hemman under Carl XI blifvit olagligt reducerade, ja, oskäligt slägten fråntagne. Åke tör nog hafva sina juridiskt goda grunder härför; men de skulle icke stort hjelpa, om han icke tillika anförde de andra grunder jag nämnt.” 
<sec/>
Och som fru Bonauschiöld förskjuter? 
<sec/>
”Konungen sjelf behöfver penningar; och om han får dem, kan han alltid sedan på annat sätt utrusta riksgrefvinnan. Sådant låter sig tänka, Robert.” 
<sec/>
Fördömdt! utbrast denne. Aldrig är det annat än fruntimmer med i spelet! Nå, hvad säger du härom, Tage; detta krossar ju ganska artigt dina egna förhoppningar? 
<sec/>
”Haha! tror du jag är rädd för sådant lappri?” 
<sec/>
Men emellertid? 
<sec/>
”Ja, emellertid begrips det, att såsom bror Åke ej kan vinna sitt mål utan genom en reklamation, ett återfordrande af godset för hela vår slägtlinies räkning, men han naturligtvis dock, af sitt ridderliga tycke för majorater, vill hafva Ekolsund sjelf ensam men ..” 
<sec/>
Aha? 
<sec/>
”Ensamt för sin person, ja – hvad vore det eljest för strunt? – så önskar han på lämpligt sätt förmå sina bröder till en afsägelse på förhand, som lemnar gref Åke uteslutande disposition af Ekolsund, om målet med reklamationen vinnes, så att det alls blir någonting. Det är klart, att, då saken i sig sjelf är oviss till sin utgång, och Åke dessutom får betala fiolerna förut, så är det skäl nog för oss, att nöja oss med hvad han i sin artighet nu bjuder. Ty, då han betalar våra skulder, hafva vi alltid bekommit något; men hvad han får ..” 
<sec/>
Är högst osäkert. Ja, det kan han lita på. Men Åke behöfver ju lika väl min afsägelse, som eder? 
<sec/>
”Han ämnar nog stöta på dig, bror Robert, sedan han först försäkrat sig om oss.” 
<sec/>
Hvad har Clas svarat på propositionen? 
<sec/>
”Jag tror Clas Emanuel ej känner den ännu. Han skall få höra derom på mötet vid Järfva i morgon. Han är bjuden och kommer; men föreställer sig väl blott en frukost, som folk brukar.” 
<sec/>
Och du, Tage, hvad har du svarat? 
<sec/>
”Jag låter Åke hållas.” 
<sec/>
Hvad vill det säga? 
<sec/>
”Jag gifver honom tillstånd att betala mina skulder; alltför gerna. Hvarföre skulle jag vara sträf och omedgörlig? Jag gifver honom deremot den förbindelse, han önskar, att icke utfordra min lott i hvad han kan vinna genom reklamationen hos regeringen af Ekolsund. Men dermed har jag icke afsagt mig, att på annan väg vinna hvad jag kan och förmår genom min lilla Julia Wefverstedt. Jag har blott frånsagt mig andelen i det som reklamationen kan utverka; och erhåller Åke med den ingenting, hvarom jag – de Bonauschiöldska dukaterna i all ära – är öfvertygad; så har jag också ingenting afsagt mig. Du finner klart, hoppas jag, att jag då ej förlorar det ringaste på att låta Åke betala mina skulder?” 
<sec/>
Du är gudomlig, Tage! Du har ett utomordentligt hufvud. 
<sec/>
”Hvad behöfva vi tala om det som hela verlden vet.” 
<sec/>
Och hvilken öppenhet? Men tänk, om Åke finge veta detta? eller genomskådade dig! 
<sec/>
”Åke? Tror du då icke, att jag redan sagt Åke allt detta? Jo, hvartenda ord. Hvarföre skulle jag hålla det hemligt? Åke känner fullkomligt min Wefverstedtska kanal, och min mening dermed. Men, som han är fullt öfvertygad om att lyckas med sin chevalleresqua reklamation – hvilken jag också i parenthes tillstår, är superb – så ler han åt min plan och låter den gerna hafva sin gång. Han är bra elak.” 
<sec/>
Ler Åke? Det kan jag aldrig tro. Jag har ingen gång sett honom skratta. 
<sec/>
”Nå: le menade jag icke. Han drar upp mustascherna på sitt yfverborna, sturska, stolta, fnysande sätt; han ser ut som han dervid ville sticka ihjäl folk redan med sin öfverläpps uddhvassa murrhår; jag kallar det att le.” 
<sec/>
Och dessutom har han skänkt dig en vacker dosa? 
<sec/>
”Han har utrustat mig med guldsnusdosa; det har han; och det var förlåtligt af Åke. Han ville, att en kammarjunkare, en grefve, en broder, skulle kunna presentera sig.” 
<sec/>
Och hörpå, min kära Tage! månne det icke också förhåller sig så, att bror Åke gifvit, dig en liten, liten kommission i anseende till mig .. 
<sec/>
”Kommission till dig!” utbrast Tage, och såg skarpt på sin bror. 
<sec/>
Månne han icke, genom sina goda fasoner och vackra lämpor, dosa och annat inberäknadt, förmått dig att gå sina ärender äfven till mig? 
<sec/>
”Du är en tok, Robert.” 
<sec/>
Åke har icke bjudit mig ut till slägtmötet, eller affärsmötet, eller brödramötet, eller hvad det skall heta, på Järfva: han viste nog, att jag var oåtkomlig, rätt fram tagen. Men han ville nog ändå skicka en person på mig, för att utforska mig. Kunde han välja någon bättre, än Tage? 
<sec/>
”Du är besatt, Robert.” 
<sec/>
Skulle ej den snillrike Tages besök hos mig i natt, liksom hans obeskrifligen täcka sätt att uppfånga mig på gatan och följa mig hem hafva haft detta till hufvudsyfte? Och skulle icke, månne, den genialiske Tage hufvudsakligen tänkt vinna sitt mål genom att rakt burdus afskrämma den stackars bornerade Robert från alla egna planer, genom att på ett afgörande sätt förklara dem alldeles enfaldiga, fullkomligt dumma, och vida mer outförliga än ojemförliga? 
<sec/>
”Är du slug du?” ropade Tage Thott, och sprang upp. 
<sec/>
Ja, säg sjelf? 
<sec/>
”Jag har icke mer än ett enda ord att säga dig: jag kysser dig och omfamnar dig. Du är min bror!” 
<sec/>
Tack skall du ha. 
<sec/>
”Nå, huru ämnar du göra nu i anseende till Åke? Tänker du öfverraska honom ute på Järfva, utan att vara bjuden och tillsagd? Det kunde nog gå an skall jag säga dig.” 
<sec/>
Ja, det är hvad jag tänker. Man har rådt mig dertill. 
<sec/>
”Hvilken man?” 
<sec/>
Jag har redan sagt dig, att jag icke säger dig det. 
<sec/>
”Förmodligen är här också fruntimmer med i spelet, såsom du ganska rätt anmärkt vara händelsen öfverallt, Robert. Gör ingenting. Tig, tig du, gerna för mig, har jag sagt. Men om du nu en gång också ville följa mitt råd, så skulle du verkligen ej blott fara ut till Järfva och öfverraska Åke, utan till och med öfverraska honom ända till den grad, att du inginge på hans förslag.” 
<sec/>
Hvaba, Tage? 
<sec/>
”Du löper derpå ingen fara. Du, likasom jag, lemnar Åke afsägelse från att dela något i hvad han kan erhålla genom sin reklamation hos ständerna. Och han skall vinna ingenting, såsom du begriper, lika väl som jag. Dermed har du, Robert, på intet sätt dina händer bundna, att på annan väg göra allt hvad du tror dig kunna – uträtta genom riksgrefvinnan Hedvig till din fördel.” 
<sec/>
Du har rätt, Tage; detta tål att tänka på. 
<sec/>
”Det är klart, att Åke bör gifva också dig något i ersättning för afsägelsen af lotten i Ekolsund. Du har inga skulder, du, Robert. Men nog kan du väl på något sätt använda Holländska dukater?” 
<sec/>
I detta ögonblick föll det Robert in, att han hade de Westerfeltska accepterade räkningarne, och en hop annat af dylikt slag, att kontant liqvidera. Högt sade han: 
<sec/>
Ja, Tage; det är icke så illa taladt. Men mig, såsom utan skulder, hade väl Åke ej i sinnet att erbjuda stort, kan jag förmoda? om han ens vill gifva mig något? 
<sec/>
”Jag skall icke säga summan,” anmärkte Tage och drog på orden. ”Derom kan du bäst rådslå med Åke, när du träffar honom i morgon bittida. Om jag icke bedrar mig, kan du sjelf föreslå hvad du tycker. Åke är känd som frikostig, på penningar, som på värjstötar.” 
<sec/>
Men efter vi nu rådsamma så här broderligen, vidtog Robert, och spatserade i djupa tankar öfver sitt golf, så skulle väl du, Tage – som ser både djupt och klart – propositionellt kunna säga mig, huru mycket du tycker jag kunde begära? 
<sec/>
Tage steg upp för att spatsera öfver golfvet vid sin broders sida, hvilket vid konventioners uppgörande alltid är fördelaktigt. Han hade också på läpparne ett antal dukater att nämna, då oförmodadt häftiga klämtslag hördes. 
<sec/>
”Hvad är det? hör jag rätt?” utropade han. 
<sec/>
Det är i Clara kyrktorn? Det klämtar. Hör: nu instämmer Jakob! ropade Robert Augustin. 
<sec/>
”Är elden lös?” 
<sec/>
Min Gud, hvilka täta klämtslag! Det är ingen obetydlighet. 
<sec/>
”Huff, hör på gatan: hvilket buller af springande, hojtande, åkande, ridande ..” 
<sec/>
Nu hör jag trumman! 
<sec/>
”Alldeles! jag igenkänner öfverståthållarens nya trummslag.” 
<sec/>
Gud! Hvar kan elden vara lös, Tage? Vi måste veta om den kommer öfver oss. Förtvifladt! hur skall det gå med min hvila i natt? 
<sec/>
Begge grefvarne Thott skyndade till fönstret; men det var för mörkt. 
<sec/>
Tage sprang ut, störtade utför trappan, råkade en som han frågade på gatan, och kom efter ett ögonblick åter upp. 
<sec/>
”Robert! elden är lös i staden.” 
<sec/>
Hvar? i all verlden, hvar? 
<sec/>
”Det vet ingen. Men det skall vara i sjelfva staden; och en förfärlig eld sedan.” 
<sec/>
Tänk: vid Westerlånggatan? 
<sec/>
”Om Solklubben brinner!” 
<sec/>
Fort, fort, Tage! Hos Westerfelt finnas papper och vigtiga saker, som nödvändigt måste räddas. O, min store Gud! skulle Solen brinna? 
<sec/>
”Ja, om den går upp i lågor, så säger jag att jag blir ledsen. Huru många trefliga aftnar, huru många nätter har jag icke då haft, som äro förbi. Snabbt, Robert!” 
<sec/>
De begge grefvarne togo sina hattar, skyndade ut, låste dörrarne väl, och begåfvo sig med stormsteg åstad att upptäcka hvarest eldsvådan brutit ut. 
<chapter/>

<chaptername>FEMTONDE KAPITLET.</chaptername>

<chaptername>DET TREDUBBLA ÄFVENTYRET.</chaptername>

<sec/>
Detta antika trädpalats vid sjön besatt, utom allt annat, ganska låga dörrar. 
<sec/>
Ett högt rökmoln steg i tjocka hvirflar mot himmelen; och en massa af eld, ofvantill mörk och nästan brandgul, alltsom den blandades med röken, men nära taket, hvari den satt, klar och snarlik skenet af solens eget ljus, upplyste vidt och bredt en af de tätast bebygda delar af staden. 
<sec/>
Didrik Ficks gränd, emellan Westerlånggatan och Stora Nygatan, har jemnlöpande med sig en annan lika smal gränd, benämnd efter Sven Vintappare. Emellan dem begge lågo ganska höga hus. 
<sec/>
Två trappor upp i ett af dessa hus var en efter tidens smak temligen rymlig och god våning. Såsom huset befann sig emellan begge gränderna, hade det en port åt hvardera af dem. Den större och förnämligare ingången vätte likväl åt Didrik Fieks gränd; och när man på denna väg kom upp i huset, mötte man, två trappor upp – således i den våning, hvarom nu talas, en ganska skicklig farstu; med tvenne dörrar, en åt köket, en åt salen, och en åt kammare, hvilka innanför sig hade ännu flera rum för resande. Midt i natten steg en lång man ut genom sistnämnda dörr. Han var föga mer än till hälften klädd. 
<sec/>
”Hvilket skrik och löpande är här i trapporna i natt?” utbrast han med bister stämma till en af de obekanta, han på denna ovanliga tid märkte vandra upp i trapporna. 
<sec/>
”Elden är lös i vinden!” 
<sec/>
”Elden sitter i taket!” 
<sec/>
”Elden kommer snart ned genom trapporna!” 
<sec/>
Dessa svar från fremmande menniskor voro för den halfklädda herrn högligen talande. 
<sec/>
Utan det ringaste uttryck af rädsla, men tillika utan allt dröjsmål, gick han farstun midt öfver, och slog med sin kraftfulla hand ett par slag på den gent emot belägna dörren, hvilket ögonblickligt hade till följd, att de innanför i god ro och djup sömn slumrande personer störtade upp. ”Hvad är det om?” frågade en späd qvinnostämma innanför, utan att öppna. 
<sec/>
”Nu är icke tid att hålla er inne: fort ned! och tillsäg fru Bonauschiölds folk, att elden är lös.” 
<sec/>
Efter dessa befallande ord, aflägsnade sig herrn från dörren och gick in till sitt, der han i hast kastade på sig en rock och fulländade sin klädsel. 
<sec/>
Alarmet hade emellertid tilltagit. I undre våningen, således en trappa upp från gatan, var tjenstfolket redan på benen, innan de städerskor, som den resande herrn väckt, hunnit ned för att sätta dem i rörelse. Dessas ankomst bevittnade dock verkligheten af faran. 
<sec/>
Enke-lagmanskan Bonauschiölds kammarjungfru störtade in till sin fru, för att gifva henne del af den förfärliga nyheten. Till sin glädje, eller kanske rättare förvåning, fann hon sin sköna matmor redan klädd i ett af sina rum. Hennes nåd satt slumrande i en ländstol. Vid kammarjungfruns inträde spratt hon till, vaknade, såg sig omkring med häpnad, och utropade: ”hvad? hvad står på? hvem har bedt dig komma in?” 
<sec/>
Hennes nåd! här är en gruflig olycka .. 
<sec/>
Fru Bonauschiöld kastade en blick omkring sig. Hon var omgifven af de största dyrbarheter: måhända all sin rikedom. På det stora bordet lågo handlingar af många slag: köpekontrakter, arrende och hyreskontrakter, reverser, obligationer, inteckningar: vid sidan af stolen, hvari slumren öfverraskat henne, stod ett ansenligt skrin, snarare att kalla en kassakista, full af reda penningar i hårdt mynt. 
<sec/>
”Hvad talar du om för en olycka, Gustava? är det tid att komma in nu? gå och lägg dig, mitt barn.” 
<sec/>
Ack, hennes nåd! det är midt i natten: men hennes nåd vet säkert redan sjelf hvad som har händt, efter hennes nåd redan är klädd? 
<sec/>
”Jag? hvad betyder det, att jag är uppe? Jag kunde icke sofva, sedan du afklädt mig, och jag lagt mig. Jag steg derföre sjelf upp igen, tog på mig, gick några slag öfver golfvet och genomsåg mina affärer. Man får ofta göra så, mitt barn, när man icke har tid om dagarna, och dessutom ej just har någon god sömn.” 
<sec/>
Den förtrogna kammarjungfrun runkade smått på hufvudet. Hon älskade så högt sin goda fru, hvilken kallade henne barn, oaktadt hon sjelf icke var äldre, och som utgjorde ett mönster för matmödrar. Gustava hade derföre obeskrifligen svårt att komma fram med den nyhet hon ville berätta; men nöden har ingen lag och hon utbrast: 
<sec/>
”För Guds skull, fru! packa genast tillsammans allt detta: elden är lös!” 
<sec/>
Elden! utropade fru Bonauschiöld och slog tillsammans händerna med fasa. 
<sec/>
”Det är då åter något stackars folk, hvars arma koja skall blifva rof för lågorna? Är det på söder?” 
<sec/>
Ack nej, hennes nåd! det är icke så väl. Det brinner här i huset, i vinden. 
<sec/>
”Hvad säger du? Gud vare oss nådig ..” 
<sec/>
Hon hann knappt sluta, förrän dörren öppnades och en man inträdde, som med bestämda och bistra ögonkast, utan att helsa, nalkades fru Bonauschiöld. 
<sec/>
”Nu är icke lägenhet att räkna penningarne!” sade han utan krus och trädde fram till bordet. 
<sec/>
”Det är icke nog,” fortfor han, ”att elden sväfvar öfver oss; jag tror äfven vi hafva skurkar i huset. Fort till verket, min nådiga fru!” 
<sec/>
Hvad säger majoren? Skurkar? 
<sec/>
”Jag skall sedermera yttra mig om hvad jag anar. Nu raskt till verket, och utan pardon!” 
<sec/>
Utan vidare omsvep grep han fru lagmanskans alla dyrbara dokumenter och lade ned dem i det öppnade stora skrinet. Egarinnan, som ett ögonblick stått förstummad, upplifvades snart till samma verksamhet. Hon hjelpte sin redlige, barske vän, majoren; och i ett ögonblick såg sig allt under lock. 
<sec/>
”Det var högst lyckligt, att allt detta nu kom att vara framme och tillreds att läggas in så här,” utbrast han efter slutadt arbete. 
<sec/>
Ja, svarade hon, det har legat qvar sedan i går aftons, då vi tillsammans gingo igenom detta allt, för den blifvande öfverenskommelsen, som satts i fråga. Hvad tycks? Mina tankar, sedan ni lemnat mig, voro deraf ännu så upptagna, att jag både försummade detta .. och glömde mig sjelf. 
<sec/>
Han kysste med rörelse hennes hand. 
<sec/>
”Men huru i Guds namn har nu den här gräsliga händelsen så i hast kunnat komma öfver oss?” ropade fru Bonauschiöld, då hon varsnade ett allt starkare buller i huset, och det stigande oväsendet utanför på gatan. 
<sec/>
Major Thott, som i egenskap af resande bodde en trappa högre upp, men nu i hast skyndat ned, för att biträda sin värdinna vid räddningen, gaf sig icke tid att svara, utan slog blott till låset på kassaskrinet, vände sig derefter med en butter uppsyn till egarinnan, och sade: 
<sec/>
”Håller brandbottnen, så kommer det icke vidare än i vinden. Men ett par marodörer, som jag träffat deruppe, påstå, att elden redan trängt ned i öfversta våningen. Följ mig, nådiga fru! lemna dessa rum, der det kan vara vådligt för fruntimmer att qvarblifva, och kom i ögonblicket!” 
<sec/>
Hvart skola vi begifva oss? svarade hon under tilltagande ångest. 
<sec/>
”Tag mig genast under armen!” 
<sec/>
Major Åke Thott grep med jettestyrka det tunga kassaskrinet vid handtaget, lyfte upp det och bar det under ena armen. Med den andra handen fattade han fru Bonauschiöld och förde henne till dörren, utan ett ord vidare. 
<sec/>
Hon såg sig känslofullt omkring på möbler och tusen sköna saker, dem hon på detta sätt skulle lemna efter sig. Men tillfället var obevekligt. 
<sec/>
Hennes beskyddare förde henne ut, och banade sig väg genom den i trappgångarne hopade massan af folk. Det fordrades krafter, att med den börda, han hade på ena sidan, ej allenast kunna skaffa sig väg, utan tillika steg för steg bereda plats åt sin spensliga, svaga följeslagarinna. 
<sec/>
Men major Åke Thott var vuxen detta. Snart befann han sig nere i gränden, och skyndade derpå med ökade steg till Stora Nygatan. Fru Bonauschiöld trädde darrande vid hans sida. Hon vågade en gång kasta sina ögon tillbaka. Först nu, då afståndet blifvit större, varseblef hon hela vidden af det förfärliga, hon undkommit. En svart rökstod gick emot himmelen, och lågorna hade redan utbrustit genom öfversta våningens alla fönster. 
<sec/>
Efter en kort vandring på Stora Nygatan stod Åke Thott vid sin broders, Clas Emanuels hemvist. 
<sec/>
Han bultade häftigt på porten. Men ingen öppnade. 
<sec/>
Han trädde då till fönsterrutorna, och knackade af ursäktlig häftighet så starkt, att glaset i en af dem sjöng och sprang sönder. 
<sec/>
I ögonblicket visade sig en hand innanför fönstret, sträckte ut en pistol genom rutan, och fyrade af den, utan alla vidare omständigheter. 
<sec/>
Med ett anskri föll fru Bonauschiöld till marken och dånade. Skottet hade väl icke träffat hvarken henne eller hennes följeslagare. Men mottagandet var alltför oväntadt. 
<sec/>
I vredesmode steg major Åke upp på det stora kassaskrinet, som han burit med sig, och nu ett ögonblick satt ifrån sig på gatan. Han blef härigenom så hög, att han med ansigtet nådde till fönstret, hvarigenom skottet nyss blifvit aflossadt, och der han icke dess mindre oförskräckt nu kikade in. 
<sec/>
”Hvad skjuter ni för?” röt han. 
<sec/>
Ingen svarade. 
<sec/>
”Är icke Clas hemma?” ropade han med en ännu högre och skarpare stämma. 
<sec/>
Ej ett ord. 
<sec/>
”Vill du icke svara mig, din bleka usling?” skrek han för tredje gången, till betjenten Didrik, som dragit sig tillbaka i ett af kammarhörnen. 
<sec/>
Såsom denne likväl nu på målet alltmera förnam, att han icke hade att göra med Tyskar, såsom han väntat, utan tvärtom med en menniska, hvars röst han tyckte sig igenkänna, tog han modet på sig, och trädde ur sin vinkel fram till fönstret. Likväl höll han ständigt sin afskjutna pistol i handen, och räckte dess mynning ut genom rutan, i stället för allt annat svar. 
<sec/>
”Här har du icke röfvare för dig, Didrik; drag in pistolen, arma mes!” sade majoren med mildrad röst. 
<sec/>
”Jag söker min bror, känner du icke igen mig pojke? Men skynda dig nu raskt, och läs i ögonblicket upp porten: här duger icke att tala, än mindre skjuta, utan gack!” 
<sec/>
Didrik hoppade högt af glädje, då han slutligen upptäckte, att här inga fiender stodo framför honom. Han hastade till porten, och läste utan vägran upp den för sin älskade herres bror, hvilken han flera gånger träffat, sett och beundrat för dess starka näfvar. 
<sec/>
Hvar är då min bror?” frågade major Thott, när betjenten visade sig i porten. 
<sec/>
Jag skall icke så noga säga, svarade denne med osäker röst. 
<sec/>
”Nå, han är icke hemma? lika lappri. Jag går in ändå. Lås upp hans rum åt mig flux! Ställ dig derute på gatan, Didrik, och vakta skrinet, medan jag bär in detta fruntimmer. Jag går i ögonblicket tillbaka. Du får ej vika ur stället.” 
<sec/>
Åke fattade den afdånade fru Bonauschiöld i sina armar och bar in henne i sin brors rum. Han satte henne här i en soffa. Hon slog icke upp sina ögon. 
<sec/>
”Min nådiga fru, vakna för alla gudars skull!” utbrast Åke Thott, till hälften förargad öfver den i hans tycke onödiga och endast tidsödande dåningen. 
<sec/>
Men den vackra lagmanskan slog icke upp sina ögon. Dessa stora, klara, djupblåa källor för så mycken godhet, och behag voro slutne i natt. 
<sec/>
Åke Thott gick till ett bord, slog i ett glas vatten och nalkades soffan. Han förde glaset till sin värdinnas mun. 
<sec/>
”Det här är ängsligt,” sade han lakoniskt, såg åt sidan, strök sig om de stora mustascherna, och blickade vresigt på föremålen, så godt han kunde se dem. 
<sec/>
”Hvar skall jag hitta en doktor i mörkret? Jag kan icke stå så här. Jag måste tillbaka till fru Bonauschiölds hus, för att ..” 
<sec/>
I detta ögonblick gaf ändtligen den afsvimmade tecken till lif. Hon slog upp sina ögon, och det första som mötte henne var anblicken af den trofaste vännen. Hon reste sig sakta upp och mottog det glas, som bjöds henne. Jag har haft en svår, en ganska svår dröm, sade hon med ett mildt småleende mot sin bistra tillbedjare. 
<sec/>
”En dröm, min nådiga fru?” 
<sec/>
Ha! hvar är jag? utropade hon, i det hon såg sig omkring och icke kände igen sig. Det var då icke en dröm? Det var endast sanning, att man beröfvat mig allt, plundrat mitt hus, sköflat det, tagit mina penningar och flytt? Jag .. har dock jag förtjenat detta? borde jag upplefva så mycket ondt, jag, som aldrig velat annat än göra menniskor rätt, och .. skall jag säga det sjelf .. gjort andra godt, när jag kunnat ..? 
<sec/>
”Älskade Eleonore!” afbröt Åke Fabian Thott med all den ömhet i rösten, han var i stånd att antaga, och med en stämma, som verkligen hördes ega en ganska skön ton i sin klang: ”älskade!” utbrast han ännu en gång, ”du befinner dig hos min bror. Men fatta mod i denna stund! Låt mig skynda bort till ditt hus, hvaröfver elden i detta ögonblick står hög och skoningslös. Tro på mig, nu såsom alltid: jag skall, vid de lefvande! rädda allt hvad räddas kan.” 
<sec/>
Och således skall jag lemnas ensam här? Åke öfvergifver mig? 
<sec/>
”Dina tjenarinnor, framför allt Gustava, måste genast vara här hos dig; hon skall komma utan dröjsmål: jag skall skicka hit henne. Min nådiga, goda fru Bonauschiöld, hemta mod! Jag måste bort. Men jag skall snart vara åter hos dig.” 
<sec/>
Gå icke, för Jesu skull? Skall jag befinna mig på fremmande ställe, ensam, i halfmörkret? Hör hvilket förfärligt oväsende? Bullret tilltar! Hela staden har råkat i uppror! Elden är en värre fiende än Ryssar och Tatarer. 
<sec/>
Åke Thott förnam nu ej allenast starka rop, men en skarp ordvexling tätt under fönsterna. Han skyndade dit och blickade ut. Han tyckte sig finna betjenten Didrik i handgemäng med några personer, som skymningen likväl ej tillät honom fullkomligt skönja. 
<sec/>
”Här går icke an att stanna en sekund längre! Jag har redan, fruktar jag, blifvit uppehållen alltför länge,” utbrast Thotten; hvarpå han, obeveklig för fru Bonauschiölds alla böner, hastade på dörren, störtade ut genom porten, och med falkögon såg efter Didrik, hvilken han befallt vakta kassakistan, emedan denna i sjelfva verket varit för tung, att kunna inbäras af gossen. Åke hade tänkt endast ett ögonblick dröja inne i rummen, sätta sin egen dyrbara börda ifrån sig, och derpå genast komma ut, för att lägga hand vid den ännu tyngre bördan, som han under tiden lemnat efter sig på gatan. 
<sec/>
När han nu stod nere på denna gata, fann han icke mer sin brors betjent. Och det stora penningeskrinet var sin kos. 
<sec/>
Åke Thott såg sig omkring, med blickar och åtbörder liknande den af vrede fradgande björnens. 
<sec/>
Han ilade till en folkskock, som ett stycke längre fram på Nygatan drog sig framåt den nejd, der eldsvådan var. Han blandade sig i denna hop. Men oaktadt sin skarpa syn, kunde han här icke upptäcka någon Didrik, och än mindre sitt kassaskrin. 
<sec/>
Sorlet drog honom längre bort, der en ännu tätare folksamling syntes, och der man tydligt ordvexlade om eldens upphof. ”Det är mordbrand! ja, ganska visst!” kunde Åke höra en stämma mumla, hvarjemte ett lurfvigt hufvud nickade åt sin granne. ”Och nu skall man få se, att alla tjufvar komma fram ur sina gömslen, för att rama åt sig hvad de kunna,” sade en annan, med en ännu förtroligare nick åt sin granne. 
<sec/>
”Mitt skrin! mitt skrin! fru Bonauschiölds hela rikedom!” tänkte Åke Thott, och en kallsvett började lacka öfver hans panna. Men detta vemod räckte hos honom blott en öfvergående minut. ”Hvar i alla verldars verld skall jag blott kunna få reda på den usla mesen Didrik, som säkert en skara nattrackare annammat tillika med, ha .. det är oerhördt! förfärligt!” 
<sec/>
Han började med full hals och med stentorsstämma ropa: ”Didrik! Didrik! Didrik!” så att det klang hela gatan framåt. ”Han måste väl åtminstone kunna höra mig, der han är, och svara mig, den arma skurken! och skrika, så att jag kan veta hvart jag skall gå för att befria honom!” 
<sec/>
Men ingen svarade. 
<sec/>
”Didrik! Didrik! Didrik!” skrek han ännu en gång och med fördubblad kraft, så att det kunde hafva hörts till Kornhamn. 
<sec/>
Haha! Didrik, ja: ganska riktigt: i Didrik Ficks gränd är elden lös! svarade nu en hes stämma på något afstånd ur folkskaran. 
<sec/>
”Tig, din dj–l!” röt Åke Thott. 
<sec/>
Nå, så fråga icke då, om du ej vill hafva svar, din långa krabat! sade den hesa stämman tillbaka. Men vill ni veta’t, herre, så är Didrik Ficks gränd belägen derframme, just blott ett litet stycke härifrån. Och der brinner det, det är säkert; nu har Tysken fått sitt lystmäte: hahaha! 
<sec/>
Blossande af förargelse gick Åke Thott vidare. Han hade i hast tyckt sig höra ett ljud från en af smågatorna, som löpa ned till Lilla Nygatan. Detta ljud var väl, för afståndets skull, klent och svagt; men det liknade mycket betjenten Didriks. Major Åke Thott begaf sig ditåt med stormsteg. 
<sec/>
Han trängde genom en mörk och smal passage, som för sin ödslighets skull kallades Ödesgränd. Vid ändan deraf, ned emot Munkbron, varsnade han fem, sex personer, mellan hvilka en sjunde släpades mot sin vilja. Åke påskyndade sina steg. 
<sec/>
”Håll! håll, edra bofvar!” ropade han till dem. ”Stanna! stanna, der!” 
<sec/>
Den närmaste karlen skrek till gensvar: vi föra bort en tjuf, som stulit en kassakista. 
<sec/>
”Nej! nej!” utbrast Åke; han är icke en tjuf, utan han är den rätte: men er är det jag kallar tjufvar, edra blodhundar der! håll, håll bara!” 
<sec/>
Han flög efter våldsverkarne så snabbt han kunde. Han upptäckte nu tydligt, att de både hade den stackars Didrik och det stora skrinet emellan sig. 
<sec/>
I ögonblicket, som Åke Thott kom dem så på lifvet, att han grep tag i den närmaste, skyndade hela tjufsällskapet in i ett hus, längst ned vid Munkbrohamnen. De drogo sig hastigt in i en mörk port, förde penningkistan med sig; och Åke såg Didriks andra fot just snudda ditin, då en af de vilda kamraterna hastigt slog till porten framför den efterkommandes näsa. 
<sec/>
Åke Thott befann sig alltså utanföre. Men af det våldsamma sällskapet, som icke nog hastigt kunnat komma in genom porten, stod också en person till qvar utanföre. 
<sec/>
Honom grep Åke, ruskade på honom, så att anden ville hafva hoppat ur hans väsende, och sade: ”karl! jag krossar dig på stället, om du icke förmår dina kamrater här att på stund öppna och släppa mig in.” 
<sec/>
Hvad förer herrn för ett ochristligt väsende? sade den andre. Herrn måste vara en tjuf sjelf, eller åtminstone en röfvare, en mördare, så bär ni er åt, herre!” 
<sec/>
”Jag vill hafva igen mitt bortroffade penningskrin, och det är nog, det!” röt Åke. 
<sec/>
Åh, förifra er icke. Det är då er kassakista, som den skurken tagit? 
<sec/>
”Icke den skurken, säger jag, utan de skurkarne.” 
<sec/>
Säg hvad herrn vill, hahaha! herrn, eller ni, eller hvad jag skall säga, är en rätt munter krabat eljest, om ni ej vore så hiskeligen hårdhändt; hörpå nu, se så! 
<sec/>
”Öppna porten, säger jag!” 
<sec/>
Var lugn, herre! 
<sec/>
”Nej, jag är icke och skall icke vara lugn. Fort! eller jag slår benen af dig!” 
<sec/>
Vet ni då icke, att jag är en rättvisans tjenare? 
<sec/>
”Du, rättvisans tjenare, din skurk?” 
<sec/>
Ser ni icke det på mig? 
<sec/>
”På dig, som hjelpt de andre, att taga min egendom, mitt skrin, och ..” 
<sec/>
Åh, prata tok. Här, der ni står, ligger ett rättvisans hemvist, herre. Här är ett kontor. 
<sec/>
”Hvad för kontor?” 
<sec/>
Polis-vaktkontor. 
<sec/>
”Du ljuger!” 
<sec/>
Begriper ni icke, hårdhändta menniska, att vi på gatan hafva tagit och fört hit er tjuf. 
<sec/>
”Min tjuf?” 
<sec/>
Ja, tjufven ja. 
<sec/>
”Hvilken?” 
<sec/>
Han, som stod på Stora Nygatan, och som ur ett hus tillgripit en stor, för hiskeligt rar och tung kassakista. Nu hafva jag och mina sällskapare gripit det stulna, och tjufven med. Var icke det rätt, och tillika ganska präktigt? 
<sec/>
”Men penningskrinet är mitt.” 
<sec/>
Så mycket bättre. Kom då igen i morgon, och bevisa att ni är egare dertill. Under tiden skola vi behålla det i godt förvar, derpå må ni vara säker. 
<sec/>
”I morgon, din hund?” 
<sec/>
Ja, eller i öfvermorgon, om ni ej har tid i morgon. 
<sec/>
”Jag skall hafva det på ögonblicket, eller ..” 
<sec/>
Det låter icke göra sig. 
<sec/>
”Det skall du blifva varse! Öppna bara, eller jag krossar först dig och sedan porten.” 
<sec/>
Ja, på sin höjd kan herrn få igen sin tjuf nu i afton, om herrn nödvändigt vill hafva honom så hastigt. Men det öfriga, det stulna .. 
<sec/>
”Det är just det jag vill hafva.” 
<sec/>
Men det behålla vi. 
<sec/>
”Det är icke stulet, säger jag.” 
<sec/>
Jag säger så med. Vi hafva visst icke stulit det; vi hafva blott tagit det ifrån tjufven. 
<sec/>
”Jo, du och dina kamrater hafva stulit det.” 
<sec/>
Ni sade ju nyss, att det icke är stulet? Ni vet icke hvad ni säger. Ni pratar! Gå er väg, herre; gå och lägg er; eller gå och drick ännu ett glas till, om ni har lust; ty säkert är ni icke utan redan, då ni kan stå och tala så här i kors. Eller gå upp och se på eldsvådan, om ni hellre vill .. 
<sec/>
En skarp örfil var svaret på alla dessa ord. Åkes tålamod hade alldeles upphört. Han tyckte sig inse, att han endast gäckades af denna karl, som med sitt sällskap tvifvelsutan endast utgjorde sannskyldige rånare, ehuru de ljugande tagit sig namn af polis, och påstodo sig återskaffa hvad andre tillegnat sig. 
<sec/>
Den arma skurken föll ned till Åke Thotts fötter, och låg ett ögonblick liflös. Åke gick nu till porten, för att försöka med våld öppna den sjelf. Det var likväl en stark ekport af det bastanta slag, som forntidens husegare begagnade. Men Åke Thott satte deremot herkuliska krafter. 
<sec/>
Han bände, bröt och sparkade. Understundom såg han sig om, då han till höger upp emot staden med fasa fann den tilltagande elden spraka och kasta sin allt högre stigande eldqvast mot de dystra skyarne. Det regnade gnistor öfver hela trakten, och flera, som af vinden förts ända till Munkbron, nedföllo öfver hans eget hufvud. 
<sec/>
Med fördubblad ifver bände han på denna port, hvilken inneslöt en skatt, ännu mycket större än den, som han för sina ögon såg uppgå i lågor och rök. 
<sec/>
I detta ögonblick påminde han sig också, att fru Bonauschöld, hvars stora, herrliga hus brann, för egen del befann sig öfvergifven, på ett fremmande ställe med oläst ingång: alldeles blottställd på biträde och försvar, i händelse hon skulle öfverfallas eller råka i något bekymmer, som fordrade hjelp. 
<sec/>
En förfärlig känsla bemäktigade sig alla hans sinnen. Men långt ifrån att nedslås deraf, kände han sina krafter ökas. Hon, som han så högt älskade, hade oförutsedt på en så kort tid blifvit utsatt för det tredubbla äfventyret, att mista sitt hus, alla sina penningar, och sig sjelf. Hennes person lopp utan tvifvel stor fara, om ej Åke Thott snart komme tillbaka eller åtminstone funne utväg att träffa Gustava och skicka henne till sin fru. Men omöjligen kunde Åke nu ett ögonblick försumma den efterspaning, hvarmed han som bäst var sysselsatt. Han angrep ännu en gång porten. Vid ett hastigt sken, som åt ena sidan glimtade upp från elden och belyste en annan vrå af gatan, än der han stod, varseblef han en stake, fimmerstång, skalm eller bortkastadt verktyg, liggande vid rännstenen. Han skyndade dit, grep till i hast, och fann föremålet bestå i ett jernskodt spett. Han återvände med detta fynd till sin port, bröt nu på med förnyad styrka, och lyckades få sönder låskolfven. 
<sec/>
Under brak och knarrande gick porten upp. Åke Fabian störtade in. Han såg framför sig en rymlig gård, omgifven af flere smärre hus, af hvilka åtskillige vätte nedåt sjelfva vattnet eller kanalen vid Munkbron, der ett antal fiskarbåtar lågo. 
<sec/>
”I hvilket af alla dessa små hus och hyblen bör jag här ingå?” tänkte han. 
<sec/>
Hans fot stötte emot någonting, liggande på den ostenlagda marken. 
<sec/>
Han upptog det. Det var en stöfvel, hvilken ännu kändes varm. ”Ha! de uslingarne hafva under stretandet och dragandet slitit stöfveln af min brors stackars betjent!” 
<sec/>
”Didrik! Didrik! Didrik, hvar är du? Ropa bara, så att jag vet hvart man fört dig, så skall jag komma till din undsättning! Didrik!” 
<sec/>
Här är jag, herre – ropade slutligen en svag och qvidande stämma från ett af husen längst in på gården. 
<sec/>
Åke Thott skyndade dit, trängde in, och det första som hände honom vid ingången, var att han stötte pannan mot öfre delen af dörrposten, så att hatten flög af honom; ty detta mörka och ruskiga hus, detta antika trädpalats vid sjön, besatt, utom allt annat, ganska låga dörrar. 
<chapter/>

<chaptername>SEXTONDE KAPITLET.</chaptername>

<chaptername>VON PAHLEN UTE.</chaptername>

<sec/>
Jag nödgas gudnås spara mig! fortfor han. 
<sec/>
Grefve Clas Thott hade, enligt sin älskade Marie Susannes önskan, utan dröjsmål gjort bekantskap med löjtnant von Pahlen, hvilken genom fru Cederlöfs förträffliga omtanka fått ett par rum i samma hus, under den korta tiden före sin utresa till Ekolsund, på det att han sålunda bäst skulle kunna undgå alla nidingars försåt. De båda kavaljererna hade blifvit bekanta och vänner, med den lätthet och snabbhet, som tillhör redliga, öppna lynnen. 
<sec/>
Clas Emanuel stannade af denna anledning qvar långt in på natten. Han öfverenskom med von Pahlen, att på morgonen företaga resan. Järfva ligger vid sjelfva stora landsvägen, som kallas den ”vestra,” och som, efter att hafva löpt öfver Stäke, samt vidare hafva strukit genom Bro och Gran, går alldeles förbi Ekolsund. Gref Clas kunde följaktligen utan svårighet förena farten till sin bror Åke vid Järfva med resan till riksgrefvinnans landtliga slott. Han ämnade beledsaga von Pahlen ut ur Stockholm, och låta honom bida litet på Järfva, der ett godt värdshus befann sig, under det han sjelf på Jakobsdal, nära bredvid, aflade det besök hos sin bror, hvarom denne bedt honom. 
<sec/>
Äfven Marie Susanne Cederlöf beredde sig för sin återresa till landet, sedan hon nu i Stockholm lyckats fullgöra de uppdrag – uträtta de kommissioner, skulle det i vår tid heta – som hon af riksgrefvinnan bekommit, och för hvilkas skull hon varit sänd till hufvudstaden. Hennes goda mor, fru Cederlöf, som sörjde öfver att nu åter på en tid förlora sin dotter, ville ej ett ögonblick lemna henne. Hon föraktade att sofva. Hon biträdde Susanne vid inpackningen af sakerna för resan. Marie Susanne Cederlöf begagnade riksgrefvinnans egen vagn. Den kördes af en kusk från konungens stall. Vagnen var redan framförd till porten vid Kornhamn, och stod der i grannskapet af en plats, som ännu kallas ”unter den Linden.” 
<sec/>
Att en ung flicka hvarken kan, vill eller på minsta sätt efterfrågar att sofva, när hon väntar sig att få åka, är bekant. Tusen små bestyr upptogo nu tankarne, och de nattliga timmarne flydde, som hade de tillhört den gladaste dag. Hon hade lyckats fästa Clas Manuel vid von Pahlens person; hon hade föranledt honom att komma till Ekolsund, utan att detta besök på något sätt kunde sägas ske för hennes skull. Kunde hon vara annat än glad? 
<sec/>
Herrarne Thott och von Pahlen tillbringade, efter gjord bekantskap, för det mesta sin tid i den sednares rum, en trappa högre upp; der många utbyten af tankar måste ske rörande den förflutna dagens äfventyr. Det var också klart, att fru Cederlöf och hennes dotter, jemte mademoiselle Pasch, som blifvit bjuden af riksgrefvinnan, att göra sällskap ut med Susanne till Ekolsund, och som för detta ändamål vistades hos fru Cederlöf tills afresan skedde, måste då och då hafva sina nödvändiga meddelanden att gifva åt de begge herrarne. Man skulle färdas åtskils; men då likväl vägen var densamma, kunde man komma öfverens om att träffas vid stationerna, ej blott till nöje på resan, utan äfven till biträde och möjligtvis försvar. En utflygt om sju mil gjordes på den tiden icke, i synnerhet ej för fruntimmer, så beqvämt och med så mycken säkerhet, som nu. 
<sec/>
Midt under alla trefliga och glada öfverläggningar af tusen slag, väcktes man ur sina samtal genom klämtklockors hemska dån. 
<sec/>
Fruntimmer märka alltid sådant först. Fru Cederlöf hoppade till af förskräckelse, då hon af slagens antal förnam, att elden var lös i sjelfva staden. 
<sec/>
I ögonblicket beslöt gref Clas att aflägsna sig, för att skaffa underrättelser. Så mycket viste man, som att elden utbrustit ej långt från Stora Nygatan. Grefven hade då desto större skäl att skynda till stället, enär hans egen boning, i grannskapet, kunde vara utsatt för fara. Han tog von Pahlen under armen, och de vandrade tillsammans från Kornhamn, för att begifva sig till elden. 
<sec/>
Larm ifrån spridda folkskaror gåfvo snart tillkänna åt hvad håll man borde vända sig. Sjelfva eldslågan hade redan vunnit den höjd, att den likt en lysande regentinna beherrskade hela trakten, och gaf scenen sin förnämsta glans. Gref Clas gjorde genast den anmärkningen, att, som elden befann sig på högra sidan om Stora Nygatan, från Kornhamn räknadt, hans boning deremot låg på venster vid en af tvärgränderna ned åt Lilla Nygatan; så hade han för egen del troligen icke alltför mycket att frukta. Han ville likväl träda närmare, för att utröna huru allt förhöll sig, och kunde så mycket ledigare vara till andras tjenst. Von Pahlens romantiska sinne kom i högsta skakning; det gick i vallning. Med en lika hjertlig som smickrande vändning, påstod han, att i Sverige allting vore karakteristiskt, och att sjelfva eldsvådorna egde ett skaplynne, hvarigenom de på ett underfullt och högnordiskt sätt afstucko från dylika olycksfall i andra länder. ”De äro mycket större, högre, uthålligare, starkare, längre .. ja, bey Gott!” utbrast han med en värme, som gränsade till enthusiasm. Gref Clas hade icke varit vittne till utländska eldsvådor, helst han aldrig sett sig om utrikes; men de svenskas styrka och uthållighet tog han, prosaiskt nog, blott såsom en följd af eldsläcknings-anstalternas svenska hållning. Ehuru väl denna också kunde vara i sitt slag karakteristisk, ansåg han det utmärkande häruti ej lända sitt fädernesland till vidare heder; dock teg han härmed af patriotism, och gladdes innerligt åt de höga utrop, han den ena gången efter den andra förnam från den liflige utlänningen. Von Pahlen, med sitt djupa tycke för skön konst, fann icke mången sak i verlden så mahlerisch, som en riktigt ansenlig vådeld; och alla de tusenfaldiga, brokiga, vilda uppträdena, som dertill måste utgöra ett bihang på gator och torg, hvad kunde han kalla också dem, om icke pittoreska? Han viste nog, att många ohyggliga fasor, ja, till och med ledsamheter, vidfogade han, medföljde för de menniskor, en sådan händelse närmare rörde; men hjelpen deremot låg i de allmänna inrättningarne. Han ville således, menade han, ej befatta sig med detta, som icke kunde angå utlänningen, skalden, målaren, den liflige mannen. ”Ah ...” skrek han till, förtjust; ty i detta ögonblick kom en eldflinga, förd af vinden, neddansande genom luften, och svedde honom på kinden, i högra polisongens rikaste trakt. 
<sec/>
Gref Clas hörde med smärta, af flere förbigående, det elden så tilltagit, att man öfvergifvit allt hopp om räddning af det hus, hvari den utbrustit. Men hvem som rådde om huset, kunde han icke af någon då ännu förnimma. 
<sec/>
Litet längre fram, midt i en tät samling af åskådare, väckte det hans uppmärksamhet, att finna tre eller fyra män stående tillsammans, hvilke med ett visst åtlöje i åtbörderna och genom halfva uttryck omisskänligen gåfvo tillkänna, att de betraktade hela olyckshändelsen med afskyvärd skadefröjd. ”Hvilka kunna dessa herrar vara? Jag har bestämdt sett de der karlarne, fast jag icke känner dem!” sade han till sig sjelf. Plötsligt påminde han sig det Drachenmilchska sällskapet, hvari han om aftonen varit invecklad. 
<sec/>
I synnerhet på en af dessa sällar lyste ögonen med den mest öfverdådiga och fräcka ondska. Gref Clas såg honom vinka åt sin närmaste kamrat, och med detsamma göra ett tecken uppåt en af de mörka gränderna i grannskapet. Mannen blickade ånyo uppåt elden, hvars flammor då och då togo skepnaden af långa tungor. Han pekade dervid på sin mun, och försäkrade, sarkastiskt leende, att hans egen tunga vore lika het, lika i behof af att svalkas och läskas. Han bjöd derföre sina vänner med sig på ett glas, såvida deras törst icke vore förundransvärdt liten. Hvilket den icke var. 
<sec/>
Gref Thott hörde tydligen mannens uttryck. Han beslöt att icke lemna ur sigte dessa personer, hvilkas våldsamhet och vildhet han redan tillräckligt kände. 
<sec/>
Af här och der i hoparne undfallna ord om mordbrand, märkte han, att ryktet, under ett doft och oredigt mummel, spred sig bland folket om den ohyggligaste orsak till olyckan. 
<sec/>
”Kanske är jag, mer än mången annan, i stånd att leta ut härftråden härtill!” sade han för sig sjelf, och drog sig uppför samma gränd, der han sett de fyra törstiga sällarne aflägsna sig. Det var nära till grannskapet af elden. Hvarken han eller von Pahlen förlorade denna ur sigte genom en sidopromenad åt detta håll. 
<sec/>
Gref Clas hade icke gått långt i Yxsmedsgränd – ty det var verkligen denna smala passage – förrän han i porten till en vinskänk (vi säga nu skoningslöst: krog; ehuru stället här likväl hörde till de bättre) varseblef en lång gestalt, uträckande sitt hufvud till höger och venster, liksom forskande efter någonting. 
<sec/>
Han igenkände tydligen fänrik von Drachenmilchs martialiska konturer. 
<sec/>
De fyra sällarne, i hvilkas spår gref Thott gick, vinkades af fänriken; och de försvunno i ingången till vinskänken, under vacklande åtbörder, som tydligen visade, att de ville dricka mera endast derföre, att de redan druckit för mycket, och, troligast, icke varit nyktre på hela dygnet. 
<sec/>
”Hörpå, von Pahlen!” sade gref Thott till sin vän, som gick vid sidan, ”vi hafva nyss, ja straxt efter vår gjorda bekantskap, utbytt med hvarann allt hvad vi på ömse sidor viste om våra sista äfventyr, i följe med er instängning på Solklubben. Ni påminner er också, huru jag mot min vilja kom med i ett sällskap nattvargar, som gingo för att befria er. Deras afsigt var i denna del mycket god; men jag kände er icke då, von Pahlen; och för öfrigt tyckte jag icke om personernas sätt att gå till väga vid er befrielse. Nog af: jag vill veta hvad ni tänker om er landsman, herr fänrik von Drachenmilch, hvilken med ädlaste nit, dock på gröfsta sätt, gick att göra er den vackraste tjenst? Ni måste nödvändigt vara hans vän, liksom han eder, det är gifvet; men jag nödgas med ledsnad säga er, von Pahlen, att von Drachenmilch förolämpat mig personligen och tvungit mig att fordra mycken upprättelse. För öfrigt fruktar jag nu, att han, eller hans närmaste, begått något skurkaktigt i natt, som jag behöfver utforska.” 
<sec/>
Von Pahlen såg på sin nya vän. Grefve! utbrast han, gör allt hvad er ära kräfver. Von Drachenmilch är min vapenbroder; han är min landsman, han är Tysk; ännu mer: han är Hessare. Ingenting kunde vara naturligare, än att han skulle våga sitt blod för min befrielse; jag sjelf, om jag ej vid denna tid behöfde det för högre ändamål, skulle likaså färdigt offra mitt lif för hvilken som helst af mina landsmän. Men jag lägger mig ej på minsta sätt emot att ni duellerar med honom. Hvad rör det mig? Han faller kanske: han faller då för udden af en ganska ridderlig värja. Hvad bättre lott kan en krigsman önska? Likväl är jag icke i stånd att vara er sekundant, Clas Thott, i händelse von Drachenmilch önskar mig dertill åt sig. 
<sec/>
”Sådant är i sin ordning,” svarade Clas Emanuel. ”Det blir dock, som jag tror, icke frågan om tvekamp i natt. Vi hafva ett bruk i Sverige, att uppskjuta alla enskilda tvister i två fall: i sjönöd och vid eldsvåda. Vill ni följa mig ditin, von Pahlen?” 
<sec/>
Von Pahlen stannade ett ögonblick och såg sig om. En betänklighet vaknade hos honom. Jag måste för konungens och riksgrefvinnans skull hålla mitt namn fullkomligen rent från all pöbel, från all inblandning i saker och sällskaper, som derpå kunde sätta den ringaste fläck, sade han till sig sjelf. Jag nödgas gudnås spara mig! fortfor han tyst. 
<sec/>
Det var en betänklighet af samma slag, som en gång förut föranledt honom att låta inläsa sig, för att undgå de efterforskningar, från auktoriteternas sida, han den gången så mycket fruktade, rörande den tvist han oskyldigt fick på halsen genom Robert Augustin. 
<sec/>
”Jag stannar ute!” svarade han högt. ”Gå in ni, gref Thott, och gör upp edra angelägenheter med min landsman. Jag ser på branden. Jag får kanske aldrig under min lefnad beskåda en mera storartad eldsvåda; jag bör icke försumma mig. Jag har varit närvarande vid något smått i Cassel. Men der har man oerhörda schlangar; och hvad blir det af en eld, som man släcker? Gå in, gref Thott! Jag blir på gatan midt i denna karneval. Det var ändamålet, hvarföre vi gingo ut i natt; jag tror icke att jag kan varseblifva någonting af saken så noga, om jag träder in mellan de mörka, ohyggliga väggar, ni pekar på.” 
<sec/>
Men låt mig för all del åter träffa er, von Pahlen. Aflägsna er ej från denna plats! 
<sec/>
”Naturligen.” 
<sec/>
Betänk, att vi måste begifva oss på resa tillsammans i morgon tidigt. 
<sec/>
”Det utgör min högsta fägnad, att tänka på just denna resa.” 
<sec/>
Tag således väl sigte på husen, att ni ej misstar er, ifall ni går någonstans. Bäst är, att ni står alldeles stilla. Jag skall icke blifva länge derinne. 
<sec/>
Von Pahlen gaf sin vän en broderlig nick, och fortfor genast derpå att kasta sina ögon mot skyarne, dit flammorna ohejdadt slungade sina djerfva, ständigt rörliga spetsar. 
<sec/>
Von Pahlen stod djupt begrundande, och han sade halfhögt till sig sjelf: ”hvilken rök? Denna rök är svartgrå, så, som jag kallar svartgrå.” 
<sec/>
”Jag skulle vilja veta,” fortfor han och vände sina blickar ännu djupsinnigare mot höjden, ”jag skulle önska veta i hvad proportioner bitumen ingår i detta rökämne? Jag känner ångor af sulphur, sal och mercurius; något ammoniak och spiritus camphoræ ..” 
<sec/>
”Men,” fortfor han, med sina ögon i hast riktade mot marken, ”hvarföre frågar jag mig detta? vet jag då icke, att dessa höga, evigt storartade ämnen skola vara förseglade för mig? Jag får icke sysselsätta mig med dem: jag är dömd att hafva mina göromål, mina tankar, häftade vid jorden, der jag krälar. Jag skall fatta mig, jag skall en gång vara hvad jag är. Det är stort nog i alla fall, att hafva till utförande det uppdrag jag eger, i och för Hedvig Taube. Vi skola snart träffas: himmelska föreställning! Och det hon önskar, skall ske. Det skall ske! Det är en ganska lycklig tanke af demoiselle Cederlöf, att den skickliga målande artisten, demoiselle Pasch, nu i egen person skall resa ut med till Ekolsund. Saken skall då kunna verkställas utan hinder af mellankommande bedragare!” 
<sec/>
”Ah ..”, suckade von Pahlen, i det han vid åsynen af röken snart märkte nya gestalter och konfigurationer bilda sig i luften, och hvilka, såsom de nödvändigt måste förespå någonting, förekommo honom ej beteckna godt eller en lycklig utgång af det han tänkte på. 
<sec/>
Men han afbröts genom ett slag på axeln, som kom honom att hastigt vända sig åt sidan, för att se hvem det kunde vara, som helsade honom på detta sätt. 
<chapter/>

<chaptername>SJUTTONDE KAPITLET.</chaptername>

<chaptername>ELDSVÅDANS ORSAK.</chaptername>

<sec/>
Jag vet ett säkert medel att aldrig taga miste om märken. 
<sec/>
Clas Thott hade emellertid ingått i vinskänken, dit han förut sett de misstänkte personerna intränga. Men han vände sig hvarken till dem eller till den herkuliska Hessiske fänriken. Han ville iakttaga dem i tysthet, gick bort i en vrå af det stora restaurationsrummet, och intog plats vid ett bord, efter att för syns skull hafva begärt ett glas mumma. 
<sec/>
Den stora rörelse, hvari folket i staden kommit, gjorde, att vinskänken, ehuru midt på natten, var full af påhelsande. 
<sec/>
Gref Clas satte sig så, att han, utan att kunna märkas af von Drachenmilch, såg honom och kunde höra allt hvad han och hans vänner skulle säga. 
<sec/>
De goda kamraterna voro emellertid för sluge, att, i så talrikt sällskap, yttra sig genom annat än tecken, begripliga emellan dem sjelfve allenast. Såsom de syntes någorlunda halfdruckne, måste denna ytterliga och ovanliga försigtighet förekomma så mycket mera misstänkt. 
<sec/>
Von Drachenmilch syntes helt hastigt blifva ganska upprörd. Han slog näfven i bordet och yttrade högt, ehuru på bruten dialekt: ”säga de det?” 
<sec/>
Ts! 
<sec/>
”Tarteiffel! det bryr jag mig icke om. Jag går till konungen.” 
<sec/>
En af vännerna steg upp från bordet, gick fram till fru Martinson, värdinnan på stället, och sade någonting, hvartill hon nickade bifall. 
<sec/>
Straxt derpå öppnade hon dörren till ett litet sidorum. Vännen gick nu fram till von Drachenmilch och hviskade honom ett par ord i örat, hvarefter alla fem uppstego från bordet och begåfvo sig in i den lilla kammaren. 
<sec/>
”De skola således hålla en konferens?” sade gref Clas till sig sjelf. Han makade sin stol till dörren, som vette till den lilla kammaren, dit vännerna ingått. Deras besinning måste icke hafva varit tillräcklig, ty dörren kom endast att vårdslöst tillskjutas. 
<sec/>
”Ni vet, att jag svurit!” sade von Drachenmilch derinne så högt och bestämdt, att gref Clas hörde det mycket väl. 
<sec/>
En af de andre tillade genast: jag tyckte också att vi svuro? eller hur? Rätta mig, om jag tar fel. 
<sec/>
Det gjorde vi, och vi hafva hållit. En så arg skymf kunna män ej uthärda. Och kunde de det än, så borde de icke göra det. Det är min tanke, och ingen annan än en hund kan tänka annat! inföll en annan. 
<sec/>
”J veten, mine herrar,” fortfor fänriken, och sväfvade litet på målet, under det han oupphörligt tömde glas på glas: ”J veten hurudan min första tanke var. Mins man den? Ja, j ären minnesgode. Jag ämnade stiga upp på taket, och nedrifva sten efter sten på denna infernaliska klubb, som solen aldrig mera skall bestråla. Men när jag djupare begrundade, fann jag det gå långsamt att handla så. Det har afgjorts mycket raskare genom att sätta eld på alltsammans. Ett sådant näste brinner friskare än någonting. Hahaha, Martholin! du uträttade din sak bra med luntan, du, som jag gaf dig. Kunde du genast hitta så eldfängda ämnen i vinden, Martholin? Då var du icke så ljus, som nu, min gosse! Nu skulle du hafva hittat ingenting, utan endast påtändt dig sjelf i villan.” 
<sec/>
”Och” – fortfor han – ”det löper nu verkligen redan det pratet bland allmänheten derute, säger ni, att det skall vara anlagd mordbrand? Någon har då varseblifvit Martholin, när han höll på?” 
<sec/>
Det är omöjligt, inföll denne med säkerhet. 
<sec/>
”Så har någon af er, mine herrar, fällt oförsigtiga uttryck, som dumma kreatur uppsnappat och hört. Svenskarne äro ett hörsamt folk, så att det ända till djupet förargar mig!” ropade von Drachenmilch, ”men jag skall ..” 
<sec/>
Det är ett svårt straff lagdt på morbrand, anmärkte en, halfhviskande. 
<sec/>
”Straff? Jag går till konungen. Han är af min nation, säger jag, och jag vet det.” 
<sec/>
Men mordbrand kan icke konungen .. 
<sec/>
”Tarteiffel! detta är icke mordbrand. Hvad kan det kallas, att rifva ned ett hus, der en konungens man blifvit på det högtidligaste och grymmaste förorättad? Men får jag rifva ned huset, så får jag också bränna upp det. Jag har bränt upp det. Fiat mundus, pereat justitia.” 
<sec/>
Men jag skall säga er, von Drachenmilch, hvad som är det allraunderligaste, afbröt en af de fem. 
<sec/>
”Nå, säg man.” 
<sec/>
Det är, att sjelfva den heroiske rackarn, värden på Solklubben, som listigt stängde in oss och sedan dref ut oss med kattor, hundar och små fargaltar; han, säger jag .. Westerfelt, ja, så hette han .. 
<sec/>
”Hette han? nå?” 
<sec/>
Jo, Westerfelt sjelf har icke alls synts till bland folket vid elden, här. 
<sec/>
”Hur kan han synas till, då han längesedan är stekt?” anmärkte fänriken flegmatiskt. 
<sec/>
Han är icke stekt! ropade den förre med hög grad af visshet. 
<sec/>
”Då har ni sett honom, herre!” inföll åter von Drachenmilch. 
<sec/>
Nej, säger jag ju! jag har icke sett honom. 
<sec/>
”Ja, det är för att han är stekt: och då är han ju stekt? säger jag,” utropade von Drachenmilch, och slog sin kraftfulla näfve i bordet, så att glasen sjöngo och dansade. 
<sec/>
Tag reson, Tyska menniska! skrek en af sällskapet. Herr fänrik, menade jag, sätt er och var lugn: ty härinne är ändå bäst att icke tala alltför högt. 
<sec/>
”Nå?” 
<sec/>
Min mening är, att ni misstagit er om huset, och att ni låtit sätta eld på helt annat än Solens klubb. 
<sec/>
”Ni är en krabat: hvaraf tror ni det?” 
<sec/>
Jag har icke sett till hvarken värden Westerfelt eller de andra uslingarne, kyparne, som narrade oss så fult. De borde dock kräla här som myror, ifall det brunne hos dem. Sedan känner jag icke igen gatan, det får jag säga. 
<sec/>
”Hvad mins ni af gatan, ni goda Svensker, som druckit så pass?” utbrast von Drachenmilch. ”Både när vi gingo till det afskyvärda huset, der von Pahlen blifvit insatt, och när vi lemnade det, var det ganska mörkt. Hvad kunde ni se af gatan och huset? I eldskenet har allt ett nytt och föryngradt utseende. Ingenting kan här vara sig likt.” 
<sec/>
Hur kunde ni då sjelf känna igen huset, när ni lät Martholin smyga sig genom den öppna porten och gå upp till vinden med luntan? 
<sec/>
”Jag? jag är militär och kan rekognoscera. Jag hade tagit mina märken.” 
<sec/>
Hvilka märken? 
<sec/>
”Tarteiffel! hvilka frågor af en civil hund?” 
<sec/>
Civil? Jag må vara skrifvare. Vid Gud, jag har dock plats vid drabanternes korps, och den är militärisk! Och ni må ropa på ”Den Teuffel”, så mycket ni vill, herr Drachenmilch, så säger jag, att ni tagit miste på märkena. 
<sec/>
”Vet du, man! att jag .. jag tager aldrig miste på mina märken. Hahaha!” 
<sec/>
Såhå? 
<sec/>
”Tarteiffel! jag vet ett säkert medel att aldrig taga fel om märken: och derföre skall ingen, som vill lefva, säga, att jag någonsin gjort det.” 
<sec/>
Det var skönt! lär mig den konsten! 
<sec/>
”Den konsten är, att inga märken alls hafva. Vet du, man! så gör jag. Och derföre tar jag aldrig miste om märkena.” 
<sec/>
Hvilka märken följer ni då? 
<sec/>
”Mina genomträngande ögons skarpa blick. Jag är militär.” 
<sec/>
Ni går efter instinkten, kan jag tro? Det är skönt. 
<sec/>
”Nej, civila krigare, jag går icke efter instinkten.” 
<sec/>
Så går ni efter näsan? 
<sec/>
”Nej, din halfmenniska!” 
<sec/>
Efter lukten, menade jag. Denna klubb hade en politisk lukt. Har ni följt den? 
<sec/>
”Nej, luktlösa varelse! nej, säger jag!” 
<sec/>
Då har ni gått efter stjernorna? 
<sec/>
”Träffadt! du är min prins. Jag har gått efter stjernorna, och jag har träffat det rätta huset.” 
<sec/>
Men i natt hafva inga stjernor lyst. 
<sec/>
”Hvad säger du, min regent? Hafva inga stjernor lyst i natt? Det är ej mitt fel.” 
<sec/>
Ni har gått efter månen? 
<sec/>
”När jag säger stjernorna, så förstår jag månen. Men det begriper ingen civil. Jag har gått efter månen.” 
<sec/>
Och månen har missledt er; det påstår jag. 
<sec/>
”Mine herrar!” utbrast von Drachenmilch och reste sig upp. ”Påminnen J er,” fortfor han med hög hänförelse, ”att under första tredjedelen af den hälft, hvarmed denna natt i början begynte, red jag i spetsen för er, mine herrar! fram på den gata, som bar rakt in dit ni följde mig. Då stannade jag och han, på hvilken jag red, vid en vägg. Denna vägg stod hög emellan himmel och jord. Men när han lemnat mig och återvändt, han, på hvilken jag ridit, han .. som kanske var en hon, ehuru jag antager att det var en han .. när han, på hvilken jag ridit, och som var djefvulen, mine herrar! och icke destomindre såg ut som ett svin, när han på samma gata återvände till det hus, ur hvars port vi allraförst hade bortskyndat: just då, mine herrar, sken månen fram utur molnen, och lyste på den del af honom, som sist inträngde genom porten der. Det var då jag fattade den fasta tanken i mina tankar, att detta måste vara sjelfva detsamma hus, som jag borde nedrifva, och blott lemna skorstenarne qvar. Utan tvifvel sprang väl den der tillbaka dit, hvarifrån han kommit? Kan någon neka det? Såg ingen mera af er, mine herrar, detta?” 
<sec/>
Jo, svarade en af de närvarande, som hittills tegat: nog såg jag fänrikens fargalt sätta utaf flera gator utföre; ty han tycktes vara mycket uppskrämd, och sjelf ej hitta hem. Det tror jag destomera, som, när vi först på retraiten hade lemnat klubbens hus, slogo de elaka kyparne igen bakporten, för att hindra oss intränga i huset på nytt. Jag förmodar, att, om också galten varit nog ljus till sinnes att hitta hem, måste han likväl hafva begifvit sig till andra portar, då han icke såg sin egen öppen. Han rände i ångesten gränderna utföre från gata till gata, det märkte jag med visshet, och vi följde efter. Slutligen har han väl lupit in i detta hus i gränden här, som olyckligtvis stod öppet om natten. Ty någonstädes ville galten in och gömma sig. Och det tog då herr fänriken för afgjordt vara samma hus, som vi utgått ifrån och som han borde nedrifva. Jag trodde fänriken skulle vara bättre underkunnig. Men nu begriper jag, att han intet ypperligare märke haft, än det jag omtalat. 
<sec/>
”Anfäkta dig! du måste höra till flottan, som kan tala så!” 
<sec/>
Men jag talar så ändå. 
<sec/>
”Nu har ni gjort en vacker bragd, herre,” inföll en annan af de fem vännerna. 
<sec/>
Ts! ts! ropade Martholin. Vi måste hålla detta oss mellan. 
<sec/>
Ni har, i stället för på klubben, låtit sätta eld på ett oskyldigt hus, herre! Huru skall ni kunna ansvara för detta? skrek en tredje. 
<sec/>
”Jag ansvarar för, att den saken är lätt hjelpt,” svarade von Drachenmilch med orubblig kallblodighet. ”Skulle det vara såsom ni säger, oskäliga kapten vid flottan! så har jag endast två ting att iakttaga: först går jag till den verkliga klubben och nedrifver den, såsom jag svurit. Sedan går jag till det här nedbrända huset, hvarom ni talar, och bygger upp det ånyo. Ty jag vill och skall icke göra någon lidande orätt.” 
<sec/>
Och ni bygger upp huset? 
<sec/>
”Det gör jag! Ty rätt skall vara.” 
<sec/>
Men vet ni, det är icke så lätt. 
<sec/>
”Jag går till kungen.” 
<sec/>
Hvad skall hans majestät göra vid den saken? Han skall låta hänga er och oss alla i ert sällskap, det blir slutet. 
<sec/>
”Det skall han icke. Tarteiffel! han skall bygga upp huset ånyo. Ty det kan en konung. Kan han icke? Vågar någon undersåte här säga, att hans majestät icke förmår uppbygga ett nedbrändt hus?” 
<sec/>
Hvarföre skulle hans majestät göra sig det omaket? Det tror jag alls icke han gör. 
<sec/>
”Gör han icke? Jo, han gör.” 
<sec/>
Nej, säger jag. Det är min tanke. 
<sec/>
”Jag går till konungen!” ropade von Drachenmilch med dundrande stämma; ”jag säger så här: Eders majestät! säger jag, ett orättvist hus har blifvit nedbrändt: nej! ett hus har blifvit orättvist nedbrändt af en kongl. majestäts och kronans man. Det måste eders majestät låta uppbygga igen; ty det fordrar rättvisan af sin konung, säger jag. Kung Fredrik skall lyssna på min röst. Ty han känner mitt språk, och vet att jag är hans man, och att hvad jag har gjort, det har jag gjort, och ingen annan än konungen kan och skall ansvara för hvad en konungens man gör i denna verld.” 
<sec/>
Har ni hört någon glunka, hvems hus det då är som brinner? inföll en till sin granne. 
<sec/>
”Jo, jag hörde en i Diderifixgränd nämna, att huset skall vara en nådifru Bonauschiölds.” 
<sec/>
Vid dessa ord spratt gref Clas till på stolen, der han satt. Gud! sade han och steg upp. Jag, som icke redan tänkt på möjligheten häraf då jag hörde eldsvådan vara i denna nejd? 
<sec/>
Gref Clas viste, att hans broder Åke Thott bebodde en våning i fru Bonauschiölds hus, när han som resande vistades i Stockholm. Han kände äfven, att hans bror den förflutna dagen och förmodligen också sjelfva denna natt var i staden, emedan han först om morgonen skulle begifva sig till sitt vackra landtställe, dit han, för att i mera ostördt lugn kunna emottaga sina bröder Clas och Tage, hade bedt dem ut till sig, tre fjerdingsväg från Stockholm. 
<sec/>
”Här får jag icke dröja ett ögonblick!” utbrast han. 
<sec/>
Utan allt betänkande sköt han upp dörren till det lilla rum, hvaruti de förtrogne ingått, och nu med största förundran sågo en fremmande helt objuden intränga i kretsen. 
<sec/>
”Herr von Drachenmilch!” satte gref Clas Thott, ”ni torde påminna er min person, och att jag har ett förolämpande att af er fordra upprättelse för. Men jag vill ännu vidare uppskjuta min tvekamp med er, om ni genast följer mig, för att, så mycket i er förmåga står, biträda till de personers räddning, hvilkas hemvist ni sjelf sköflat. Man af vapen! jag uppmanar er till en handling af rättvisa.” 
<sec/>
Fänriken uppsteg och lade handen på sitt värjfäste, satte ett par glimmande loögon i den ankomne, och utbrast: Djerfve! jag känner igen er, bedragare, grefve, Svenska slok! det är ni som halkade undan mina händer, då jag på Stortorget först anfangade er, och fordrade igen min landsman af er! Mins ni det? Hvar är min landsman? Hvar är von Pahlen? Gif mig honom åter, och sedan skola vi tala om det andra. 
<sec/>
Gref Clas ville icke fördjupa sig i tvist med denne man. ”Följ mig, fänrik!” svarade han. ”Er landsman är lös och ledig. Ni skall få se honom. Han står härute på gatan. Men er alla skall rättens tjenare snart samtligen gripa och kasta i det mörka, för den illgerning ni begått, hvilken jag nu känner och ofördröjligen skall anmäla, derest ni icke, såsom jag säger, ilar till återupprättelse af det onda ni anstiftat. Utan dröjsmål! Framåt marsch!” 
<sec/>
Von Pahlen är derute, säger ni? ropade von Drachenmilch och störtade fram. För mig till honom, låt mig omfamna honom, och jag skall tro, jag skall följa er! Fort, drabanter! 
<sec/>
De fem vännerna drogo sig i fänrikens fotspår ut ur vinskänken. Vid detta tillfälle funno flere af dem rådligast, att i all tysthet begifva sig på flykten från denna farliga plats, der rättvisan kunde gripa dem. ”Denne objudne har hört oss,” hviskade de till hvarandra. ”Den dag tör komma, att vi måste dö, om han lefver; men han måste dö, om vi skola lefva. Han har talat om mordbrand? Gjorde han icke? Fort, Martholin! fort, Yenkenberg! fort, von Snakenborg af Fyllingarum!” 
<sec/>
De värdige vännerne smögo sig efter denna ömsesidiga uppmaning bort, och kastade vid afskedet skygga blickar på gref Clas Thott, för att vid tillfälle hafva hans ansigte fullkomligt i minne. 
<sec/>
Von Drachenmilch betalade värdinnan på denna ”Noachs ark”, såsom hon kallade sin lägenhet i Yxsmedsgränd, men hvilken sedan under samma namn blifvit flyttad till annan ort. Gref Thott betalade sin mumma. Begge aflägsnade sig. Man skulle nästan ett ögonblick kunnat taga dem för ett par vänner, när de tillsammans gingo ut från fru Martinsons. 
<sec/>
”Förfärligt! Underfullt!” mumlade von Drachenmilch för sig sjelf. ”Jag skulle således verkligen hafva tändt på ett hus, som icke med rättvisa borde brinna? Förskräckligt! Dertill har djefvulen förledt mig. Det var hans spår jag följde. Det var efter hans anvisning jag gick, när jag vände mig till detta hus. Det är ju klart, att den onde fienden skulle vilja vilseföra mig? Tarteiffel! sådant är alltid hans sätt. Det måste gå sålunda.” 
<sec/>
Herre, tala nu icke om den onde fienden, utan tänk på er sjelf, som är den rätte! utbrast gref Thott högt och afbröt hans monolog. 
<sec/>
”Wir werden sehen – svarade von Drachenmilch gravitetiskt och flegmatiskt. Han hade i detta ögonblick en sådan hållning och en så säker uppsyn, att, om han varit klädd i hermeliner och mantel, samt burit en peruk på hufvudet, man varit frestad att taga honom för kung Fredrik sjelf, sådan denne monark på sina porträtter ses afbildad. Skillnaden var dock, att von Drachenmilch syntes betydligt längre till växten. 
<sec/>
”Nå, hvar har ni honom då, min vän?” sade han till gref Thott, när de stodo ute på gatan. ”Elden sprutar sken och gnistor omkring oss, så att nog kunde vi se, om han vore här. Men jag varseblir icke ..” 
<sec/>
Von Pahlen! ropade gref Clas, hvar är ni? 
<sec/>
Äfven han kunde icke upptäcka sin på gatan lemnade vän. 
<sec/>
”Vi skola gå några steg längre fram,” sade han. ”Jag har bedt von Pahlen stanna här, och han kan omöjligen hafva begifvit sig bort. Låtom oss gå hitåt.” 
<sec/>
Aha, du vill locka och bedraga mig! ropade von Drachenmilch till gref Thott. 
<sec/>
I detta ögonblick upptäckte denne sin vän von Pahlens gestalt ett stycke ifrån, på andra sidan om gatan. Men han stod icke stilla, såsom han skulle, utan syntes tvärtom invecklad i samtal, eller handgemäng, eller tvist, eller vänskap, med ett par personer; och skred tydligen bortåt. 
<sec/>
”Ser ni honom?” 
<sec/>
Ja, jag ser min landsman! utbrast von Drachenmilch. Nu är du min trogne man, jag litar på dig. Du har icke ljugit, Thott! kom. Ser jag icke orätt, så behöfver oss von Pahlen derborta; vi måste skynda till hans undsättning. Ja – se så – se ej på lågorna! låt det brinna. Det blir bara aska af hela det här huset, i alla fall. Djefvulen har så velat. Men, sedan det blifvit jemnadt med jorden och allt sot bortburet, skall jag låta här uppbygga ett nytt hus. Ty jag skall gå till kungen derom. Tro mig, och var lugn. Kom! 
<chapter/>

<chaptername>ADERTONDE KAPITLET.</chaptername>

<chaptername>EN NY MAN I HARNESK.</chaptername>

<sec/>
Han gaf honom ett slag på axeln. 
<sec/>
Robert Augustin Thott och hans broder Tage hade, såsom man utan svårighet kan föreställa sig, hunnit från Styckgjutarbacken fram till staden under de tilldragelser, som de föregående kapitlen omförmält. Att de först vände sina steg till Westerlånggatan, var förlåtligt; och att de kände sig mycket tröstade, när de märkte Solens hemvist orubbadt stående i sitt nattliga mörker, bör icke förtänkas dem. De vände alltså härifrån sina fjät utföre till eldsvådans trakt, för att få veta hos hvem det brann. 
<sec/>
När de kommo till mynningen af Didrik Ficks gränd, varseblefvo de den förfärliga scenen, och på sina efterfrågningar bekommo de snart det svar, att det var fru Bonauschiölds hus, som lades i aska. Det klack hastigt till i bröstet på både Robert och Tage, och det nästan på samma gång, ehuru med olika känslor. 
<sec/>
Robert Augustin gladde sig väl icke, ty så elak var han ej; men han kunde icke hindra sig ifrån utläggningar. ”Det kommer nu an på hvad och huru mycket af den goda fru Bonauschiöld kan räddas,” tänkte han, ”derpå beror utgången af broder Åkes storverk.” 
<sec/>
Likväl sade han ingenting. Tages känsla hänförde denne omedelbart, att vilja störta utföre till platsen, der faran sågs som störst, och hjelpa hvad han kunde, utan afseende på vän- eller frändskap. 
<sec/>
Men i sjelfva den gränd, der det brann, kunde ingen vidare intränga; der stod eldsläckningens korps och öfriga apparater. Bröderna gingo derföre Yxsmedsgränd, som var närmast intill. 
<sec/>
Här var det, som Robert Augustin till sin outsägliga förvåning och glädje varseblef von Pahlen stående, liksom i väntande, åtminstone i tankfull ställning. Han gaf honom ett slag på axeln, hvarvid han uppvaknade ur sina föreställningar, och hastigt såg sig om. 
<sec/>
När han blickade tillbaka och varseblef hvem som slagit honom på axeln, utbrast han: ”ah! min olycksstjerna är då åter uppstigen på himlahvalfvet!” 
<sec/>
Ni är sent ute, löjtnant von Pahlen! sade Robert Thott. Jag lyckönskar er till att icke längre behöfva hålla er inne, för att undvika följderna af er krigslust; men tror ni er vara fullkomligt säker här? 
<sec/>
Von Pahlen nickade betydelsefullt: ”jag är säkrare här, än i de rum en god vän behagade utse åt mig. Jag är förbunden både för de skråmor, ni skaffade mig den der qvällen, och hvilka behöfde två dagar för att helas; och ännu mer för den humana vård, ni viste gifva mig under min fångtid. Jag står i skuld för allt detta, och dessutom för ert besvär, att åt mig rekommendera den artist, jag behöfde. Jag hoppas kunna vedergälla er en dag. Men nu, förlåt mig, att jag lemnar er en liten tid obetalad; ty jag begifver mig i morgon till riksgrefvinnan.” 
<sec/>
Om von Pahlen fällde dessa sista ord af vanlig uppriktighet, eller för att låta veta det han hade höga relationer, mäktiga nog att kunna förkrossa hans fiende: så verkade de också magnetiskt på Robert Augustin Thott. 
<sec/>
Denne tryckte sin brors arm, vid hvars sida han stod. Tage! hviskade han, mitt hela väl, och jag tillägger, all vår gemensamma framtid hänger på en tråd. Kommer denne von Pahlen till riksgrefvinnan och berättar allt hvad han säkert har i sinne att förtälja: så .. 
<sec/>
Tage Thott tryckte hans hand tillbaka och svarade: ”jag sätter intet värde på din plan, Robert, och bror Åkes går i natt, som jag ser, upp i rök. Men deremot skall min aflöpa förträffligt, och mera behöfves icke. Men med allt detta, tillstår jag dock att den der Hessiska kavaljeren icke behagar mig; och jag skulle knappt för egen räkning vilja se honom i konungens och riksgrefvinnans sällskap. Vi skola försöka ..” 
<sec/>
De begge bröderne, som under dessa ord vändt sig åt folkskarorna, vredo nu åter hufvudet om till von Pahlens sida. 
<sec/>
”Ursäkta en obekant!” sade Tage: ”herr löjtnanten är utan tvifvel ute att betrakta elden? Men det går icke an att stå här längre, ty sprutorna skola föras den vägen fram.” 
<sec/>
Det märker jag icke, svarade von Pahlen och vände sig åt alla håll. 
<sec/>
”Jo, man skall föra slangarne midt igenom husen här, för att kunna rikta dem mot elden bättre, jag försäkrar er.” 
<sec/>
Skall man? Man ämnar således verkligen släcka denna stora, denna mäktiga eld? sade von Pahlen meditativt. Ja, jag fattar, att man bör och måste vilja släcka: man måste försöka det. Men – det skall icke lyckas. Eldens starke genius har redan blifvit dem alla öfvermäktig! 
<sec/>
”Hvad säger han för underliga ord? hviskade Tage Thott till sin bror. Månne han är en absolut eller blott relativ narr?” 
<sec/>
Han torde tvärtom vara en genomklok man, af det slugaste, det värsta, det mest outforskliga slag, inföll Robert. 
<sec/>
”Ligger denna Hessiska kavaljer då inne i politiken? eller har han fruntimmersbekantskaper?” 
<sec/>
Begge delarne. Han är farlig för karlar genom det förra, och för damer genom det sednare. Han är ytterst farlig, säger jag, just genom sin yta, som alldeles icke visar slughet, utan förleder folk att anse honom för .. 
<sec/>
”En tänkare, ja. Ja, nästan så. Men emellertid skulle jag undra, om han icke möjligtvis låter sig förskräckas och indragas i något hus, som jag ..” 
<sec/>
”Hör mig, min herre,” sade Tage Thott och vände sig ånyo till von Pahlen; ”det är mindre rådligt, än ni tror, att stå och skåda upp i luften, och se på eldsvådan med så flammande ögon, som ni gör. Vet ni hvad här mumlas bland folket?” 
<sec/>
Mummel angår mig icke. 
<sec/>
”Jo, hör ändå: ni kan lätt blifva tagen för hufvudet, om ni står och ser så förnöjd ut. Jag bör underrätta er, att det mumlas om mordbrand. Huset skall vara med flit påtändt, hviskar man; det hörde jag klart af ett par trovärdiga män derframme, af hvilka den ena var en madamm; och ni finner, att när man en gång fattat dylika misstankar, blir hvar och en utsatt, som här för mycket liknar en glad menniska.” 
<sec/>
Hvem kan säga, att jag är glad? svarade von Pahlen, kastande sina ögon först mot jorden, och sedan föraktfullt på sin medtalare. 
<sec/>
”Jag hoppas nog, att ni är sorgbunden,” sade denne; ”men stadens styrelse, som har spejare ute öfverallt, och som möjligen forskar efter anledningen till en så oväntad eldsvåda, kan anse er tillfredsställd, när ni står så der.” 
<sec/>
Står jag då så här? 
<sec/>
”Ni gör det. Ni tror det icke sjelf; men jag försäkrar er, att ni ser så glad ut, att man kan taga er för upphofvet till denna vådeld.” 
<sec/>
Von Pahlen började blicka litet skygg omkring sig. 
<sec/>
”Ni är utlänning,” fortfor Tage. ”Ni kan icke känna Svenskarnes tänkesätt, och huru man här går till väga. Svenskarne hafva den egenheten, att mycket fästa sig vid utlänningar, uppskatta dem mäktige till allting, till de största gerningar; och deremot hålla sig sjelfva ur stånd till det obetydligaste. I synnerhet anser man Tyskar märkvärdiga och gör otroligt af dem.” 
<sec/>
Den Hessiska kavaljeren kastade på Tage forskande och af fosterlandskänsla glänsande ögon. 
<sec/>
Denne fortfor: ”jag kan verkligen säga er, att jag ett litet stycke härifrån hörde prat och hviskningar – jag vet ej hvarifrån de kommo – att elden skulle förskrifva sig från en Tysk ..” 
<sec/>
Från en Tysk? utbrast von Pahlen med ovilkorlig häpnad. Huru har man kunnat utsprida sådant? 
<sec/>
”Det förekommer mig, att Tysken sjelf, i sin stolthet öfver bedriften, utspridt underrättelsen, eller gifvit fart åt ryktet,” inföll den andre. 
<sec/>
Von Pahlen såg sig omkring med ännu skyggare blickar. 
<sec/>
”Åtminstone kunde ni icke behöfva stå alldeles midtpå gatan,” fortfor Tage Thott. ”Ni väcker på detta sätt alla möjliga menniskors nyfikenhet.” 
<sec/>
Men jag väntar en person just här, och vill icke gå ur stället. 
<sec/>
”Som ni behagar. Stadens betjente torde nog rucka er från platsen, när tider blir.” 
<sec/>
Hvad säger ni? 
<sec/>
”Jag har sagt hvad som kan vara godt att veta för en utlänning, en officer, en hofvets kavaljer, som af ära och pligt bör vara mån om sin person.” 
<sec/>
Stockholm måste då vara den underbaraste ort! 
<sec/>
”Vet ni icke det redan?” 
<sec/>
Löjtnant von Pahlen drog sig af ovilkorlig känsla något åt sidan, och började se på alla kringstående och förbigående med misstänksamma ögon. 
<sec/>
Robert Augustin vände sig nu till honom med en vänlighet, hvari sorgsenhet sågs blandad: 
<sec/>
”Jag förstår, att ni icke om mig tänker godt, herr löjtnant,” sade han; ”men om ni kände Svenskarne bättre, skulle ni också fatta bättre föreställningar om en, som kanske varit oförsigtig i sitt för långt sträckta nit för er, men likväl ..” 
<sec/>
Hvad menar ni, gref Robert? utbrast von Pahlen med allt mörkare och tankfullare uppsyn. 
<sec/>
”Jag menar, att ni framför allt borde vara litet varsammare, än ni är, att förtro er åt Stockholms fruntimmer.” 
<sec/>
Hvad? 
<sec/>
”Kom närmare, så skall jag tala tydligare. Man kan icke höras i denna trängsel; låt oss gå in.” 
<sec/>
Von Pahlen gick några steg om sönder. 
<sec/>
”Ja,” sade Tage allvarsamt: ”för fruntimmer skall man vara rädd, och mest när man är karl.” 
<sec/>
Von Pahlen blickade om kring sig forskande och allt mera underlig till mods. 
<sec/>
”I Sverige finnas ordentliga trollpackor. Men de hafva tagit sig utseende af unga, vackra flickor. Ni känner icke Sverige, och det är förlåtligt. 
<sec/>
”Ni har flytt från en redlig vän, som ni icke trodde,” fortfor Robert, förtroligt hviskande, och förde den Hessiske kavaljeren närmare sig. ”Ni har gjort det, bedragen och rådd af en skönhet .. den mest utmärkta skönhet, och som ..” 
<sec/>
Han afbröt, liksom tvekande. 
<sec/>
Von Pahlen såg på honom med stora ögon. 
<sec/>
”Jag måste endast med några ord lemna er den vink,” fortfor Robert Augustin, ”att ni står i fara att förlora er riksgrefvinnas, fröken Hedvig Taubes goda och hittills höga tanke om er.” 
<sec/>
I Guds namn? utbrast von Pahlen bleknande, och drog sig allt närmare till den listige Robert. 
<sec/>
”Är det då icke sant, att ett visst fruntimmer, som kallar sig Marie Susanne ..” 
<sec/>
Som kallar sig? Heter hon då icke Marie Susanne Cederlöf? 
<sec/>
”Jo visst.” 
<sec/>
Har detta fruntimmer icke af riksgrefvinnan haft de budskap till mig, som hon framfört? 
<sec/>
”Utan tvifvel, det tror jag. Men här är ännu mera. Hon har, jemte sin grefvinnas ärende, också haft sitt lilla eget till er.” 
<sec/>
Hvad vill det betyda? 
<sec/>
”Åh ingenting, om ni är försigtig.” 
<sec/>
Men jag vet icke hvad ni menar? 
<sec/>
”Kan man tala om allting på öppen gata?” 
<sec/>
Nå men .. jag måste veta detta .. 
<sec/>
”Så mycket kan väl herr löjtnant von Pahlen inse, att riksgrefvinnan von Hessenstein icke just särdeles kan gilla en kärleksintrig emellan honom och hennes kammarfröken. Hon har visserligen hittills ansett henne för sin förtrogna, sin tillgifna, sitt allt. Just derföre, att hon så väl trott henne, har hon desto lättare kunnat dragas bakom ljuset af henne. Men när hon får veta, att det är i sällskap med er, er sjelf, herr löjtnant, som hennes kammarfröken haft sina små egna och ganska märkvärdiga stämplingar, då kan detta icke lända er till mycken fördel i riksgrefvinnans ögon.” 
<sec/>
Von Pahlens kinder öfverdrogos af en hastig rodnad. 
<sec/>
”Utan att just vara svartsjuk,” fortfor Robert, ”hvilket väl icke i anseende till er, herr löjtnant, kan vara rätta uttrycket, då man talar om riksgrefvinnan ..” 
<sec/>
Han såg skarpt på den Hessiske kavaljeren. 
<sec/>
”.. så kan riksgrefvinnan likväl ej annat än misstycka, om hon finner sina dyrbaraste hemligheter, hvilka hon endast lagt i er hand, på sätt och vis förrådda genom att komma i mindre trogna, mindre diskreta händer. Hvad tycker ni?” 
<sec/>
Men hvaraf vet ni allt detta? Och hvarpå grundar ni det? utbrast von Pahlen i högsta skakning. 
<sec/>
Robert smålog för sig sjelf. Jag vet det också icke! tänkte han. Men det vore ganska besynnerligt, om detta icke skall utöfva verkan på min vän här? 
<sec/>
Emellertid hade Robert och Tage Thott med von Pahlen kommit så långt, att de skridit ett godt stycke från hans första plats, der han lofvat invänta gref Clas. De voro redan nära sjelfva hörnet af Stora Nygatan. 
<sec/>
Hastigt inföll Robert: ”och herr löjtnanten skall alltså i morgon afresa till riksgrefvinnan? ensam, eller i sällskap? Förmodligen med mademoiselle Cederlöf!” tillade han sarkastiskt. 
<sec/>
Vid Gud, nej. Jag skall göra det i följe med er egen bror. 
<sec/>
”Med min bror?” utropade Robert Augustin och såg åt sidan på Tage. ”Hvad vill det säga? Med hvem; om ni behagar?” 
<sec/>
Med gref Clas Thott. 
<sec/>
”Med Clas! Men .. det är fullkomligen omöjligt.” 
<sec/>
Alldeles icke. Och på det ni må spara alla era tankar på mademoiselle Cederlöf, i anseende till mig, så må ni veta, att emellan henne och er egen bror gifves det bästa förhållande. 
<sec/>
”Emellan Clas och Marie Susanne? Det känner jag. De äro ingenting annat än gamla bekanta sedan hofvet, der han var page, och hon en liten .. jag vill icke säga tvätterska, men så ungefär. En sådan bekantskap är ingenting vidare, och hindrar icke er, herr löjtnant.” 
<sec/>
Men ni är förundransvärd! Vet ni då icke, att er bror är förlofvad med detta fruntimmer, hvarom ni talar så illa? och att både han och hon stå i den mest ofördunklade gunst hos riksgrefvinnan? 
<sec/>
”Ah,” sade Robert med ett djupt andetag. ”Här är någonting, Tage! Det viste jag icke! Det hotar oss!” sade han halfhögt till sin bror vid sidan. 
<sec/>
Hvad? utbrast von Pahlen, ännu mera förvånad vid denna blickvexling, som han ej förstod; han följde efter dem allt längre. 
<sec/>
”Det är förbi med er, tappre Hessare!” sade Robert i en ton af medlidande: ”ni står icke att rädda. Jag kan icke säga er mera. Ni har blifvit invecklad i ett outredeligt garn.” 
<sec/>
Genom denna listigt utkastade häntydning drog han von Pahlen efter sig, under det han sjelf gick steg för steg bort, med låtsad liknöjdhet. Likväl hade han i sjelfva verket stort behof att dölja sitt eget bekymmer öfver den upptäckt han gjort om sin bror Clas. 
<sec/>
Von Pahlen var den, som nu icke släppte honom. Han fattade gref Roberts arm och sade: 
<sec/>
Stanna! ni måste tala till punkt. 
<sec/>
”Jag har ingenting vidare att säga,” svarade den andre. ”Då ni är så blind, att ni ej kan inse huru gref Clas Thott, i förening med denna Marie Susanne – hvilken redan lärt er att dansa – efter sin pipa – skall veta utstöta er ur riksgrefvinnans förtroende; då ni är så stockblind, skulle mina ord till er vara förgäfves. Adieu, min kavaljer!” 
<sec/>
Men ni talar förfärligt och derjemte underbart! inföll von Pahlen och qvarhöll Robert i armen. Ni vet alls icke hvad som är i fråga emellan riksgrefvinnan och mig, ni begriper ej .. 
<sec/>
”Åhnej. Och om jag också begrep det, så önskade jag hellre icke begripa det,” svarade Robert Thott likgiltigt. 
<sec/>
Och att detta förhållande, denna sak, vill jag säga, emellan riksgrefvinnan och mig: detta uppdrag – hm – detta, med ett ord, kan på intet vis förderfvas genom andras mellankomst. 
<sec/>
”Nenej. Adieu således: adieu, min vän! Förmodligen råkas vi aldrig mer. Ursäkta, att jag en dag ville ert verkliga väl.” 
<sec/>
Robert och Tage aflägsnade sig ett par steg. 
<sec/>
Men löjtnant von Pahlen följde. Han måste oundvikligen hafva utredt för sig hvad fara han hos riksgrefvinnan kunde löpa genom Marie Susannes och Clas Thotts uppträdande. Skulle dessa icke vara ett par redliga vänner och trofasta menniskor? frågade han sig med skälfvande hjerta. Det är prat! det är elakhet af dessa kavaljerer, som jag icke bör tro mer än jemt. 
<sec/>
”Hörpå!” utbrast han hotande, ”om ni vill gå i detta ögonblick, utan att lemna mig full upplysning om det ni utkastat, så nödgas jag förklara er, att jag med min värjspets skall tvinga er att tala. Ni har låtit ord undfalla er om ett ädelt fruntimmer, hvilka jag måste uppfatta i hög grad förolämpande för henne. Jag fordrar upprättelse på hennes vägnar, eller ock fullständig förklaring, och det genast, så sant jag heter Sebastian von Pahlen!” 
<sec/>
Han hade i detta ögonblick hela det stolta utseendet af en man, klädd i harnesk från hufvud till fot. 
<sec/>
Emottag utmaningen! hviskade Tage till Robert; den skall utan tvifvel leda till något godt. 
<sec/>
I denna ordvexling voro den Hessiske löjtnanten och Robert Augustin Thott stadde, då fänrik von Drachenmilch och Clas Thott kommo ut från fru Martinson, gingo på gatan, och åt alla kanter letade efter sin vän von Pahlen. 
<sec/>
När de slutligen upptäckte hvarest han stod, gingo de ofördröjligen dit. 
<chapter/>

<chaptername>NITTONDE KAPITLET.</chaptername>

<chaptername>BORTGÅNG.</chaptername>

<sec/>
Jag vill icke gerna i natt aflägsna mig. 
<sec/>
”O, hvad förmärker jag då ändtligen!” ropade den bottenärlige fänrik von Drachenmilch, ”se min landsman, min förman, min vapenbroder!” Han lyfte med dessa ord den stora uniformshatten från sitt hufvud och gjorde militärisk honneur för löjtnant von Pahlen. Denne helsade på honom tillbaka, vänligt, men likväl ej utan en viss bibehållen förnämhet. På gref Clas Thott kastade han med detsamma ett par dystra ögon. 
<sec/>
I samma sekund fick von Drachenmilch sigte på Robert Thott. ”Är också ni här, min bedragare! min köttslige fiende!” ropade han. ”Ni kommer ganska väl till pass, för att göra räkenskap,” fortfor han med gnistrande blickar, och gick med knytt näfve Robert Augustin på lifvet. 
<sec/>
Håll, herr fänrik! ropade Clas Thott. Påminner ni er hvad ni lofvat mig derinne? 
<sec/>
”Om det brinnande huset? Väl; jag minnes det. Men jag kan icke återställa det, jag kan icke skrida till dess uppbyggande ånyo, förrän det nedbrunnit först. Medan detta sker, skall jag hafva upprättelse af denne skymfare.” Han vände sig till Robert Thott. ”Säg då, min herre! derest ni vågar tala, hvarföre förde ni mig och de mina till klubben deruppe vid Westra långgatan? Ni ljög, att vi skulle träffa von Pahlen der. Är det icke sanning, att det var lögn?” 
<sec/>
Det var sannerligen ej mitt fel, att han redan var derifrån, svarade Robert Augustin kallt. Ni kan fråga honom sjelf derom. 
<sec/>
”Och hvarföre, om ni varit ärlig, smög ni er undan, i stället att med mig och de mina deltaga i striden? och i uttåget bakvägen? Ni ville ej vara med då, ni?” 
<sec/>
Jag var er ganska nära, då ni gjorde er retraite. 
<sec/>
”Var ni mig nära?” 
<sec/>
Ej tre alnar ifrån er. 
<sec/>
”Och jag såg er icke?” 
<sec/>
För att ni såg ingenting. 
<sec/>
”Herre! karl! person! skymfa mig icke – jag säger er, att jag går till konungen.” 
<sec/>
Stilla er, von Drachenmilch! inföll von Pahlen i en ton, liknande en befallande förmans, dock med mildhet och en viss höghet. Aflägg bruket att begagna konungens namn vid opassande tillfällen, vidfogade han. 
<sec/>
”Hm, min nådige vapenbroder ..” 
<sec/>
Godt, min landsman: jag värderar ert nit, och tackar er för allt hvad ni nyligen velat uträtta för mig. Låt det stanna vid hvad redan skett, och var nöjd, då ni återser mig fri. 
<sec/>
Denna bemedling var visserligen icke ovälkommen för Robert Augustin. Men det undgick ej att förundra både honom och de öfriga Svenskarne, att von Pahlen emot sin landsman i hast antagit ett skick, som visade honom mera lik en prins, än en löjtnant. 
<sec/>
Grefve Clas, som emellertid ibland de öfrige upptäckt sin bror, Tage Thott, utbrast, i det han räckte honom handen: ”Förträffligt! du måste kunna lemna oss underrättelser om Åke. Den förskräckliga händelse, hvartill vi äro vittne här, måste, såsom jag fruktar, röra honom alltför mycket; han har haft sina rum i det hus, som lågorna bemäktigat sig. 
<sec/>
”Jag har icke sett Åke sedan i går eftermiddag. Men jag är nästan öfvertygad, att han befinner sig i staden i natt.” 
<sec/>
Har något af hans värdinnas egendom kunnat räddas? Har någon af er sett en skymt af den stackars olyckliga fru Bonauschiöld? 
<sec/>
”Nej,” svarade Tage. 
<sec/>
Följen mig, mine herrar. Vi skola vika om hörnet af denna gränd, och gå in i den nästa, som är Didrik Ficks. Vi skola nalkas elden, så mycket som möjligt. Vi skola uppspåra och rädda hvad vi kunna. 
<sec/>
Under allt detta hade von Pahlen stått tyst, sluten, ointresserad. Han såg än på gref Clas, än på Robert Augustin; han tycktes vilja mäta dem från hufvud till fot. Hvad är här sanning? hvad skall jag tro? sade han för sig sjelf. Han led djupt vid den tanken, att han ej ännu lyckats aftvinga grefve Robert en förklaring, som var honom så angelägen att bekomma. 
<sec/>
”Gref Clas Thott!” utbrast han, ur stånd att längre kunna återhålla sin känsla, ”låt sprutorna släcka elden, och räddningsmanskapet bärga allt hvad möjligt; men jag har något att tala vid en af er, mine herrar, som icke tål uppskof.” 
<sec/>
Clas Emanuel blef nu först uppmärksam på von Pahlens ändrade uppsyn, äfven mot honom. Den Hessiske kavaljeren, som förut haft den mest lefvande värma, när han nalkades honom, kastade nu endast kalla, nästan förebrående blickar åt alla håll. 
<sec/>
”Hvad har händt?” sade gref Clas. 
<sec/>
Jag har en vigtig förklaring att affordra gref Robert Thott, svarade von Pahlen strängt och torrt. 
<sec/>
”Men icke kan sådant ske här?” 
<sec/>
Här eller annorstädes. Jag måste veta hvad jag vill veta, innan jag reser med er till landet i morgon, gref Clas! 
<sec/>
”Men – inför himmelen! huru skall jag förstå allt detta? Har Robert förolämpat med något uttryck? Hvarom är frågan?” 
<sec/>
Robert Augustin iakttog en hårdnackad tystnad Men han betraktade uppmärksamt och nästan spejande än sin bror, än von Pahlen. 
<sec/>
Tage Thott uppfattade ögonblickets vigt och den fördel, som deraf kunde dragas för Robert Augustin, hvilken han i detta fall önskade gynna. 
<sec/>
”Det är en sanning,” inföll han, ”att ord hafva fällts, och det helt nyss, af en bland mina bröder, på hvilka herr von Pahlen i mitt tycke har fullt skäl att fordra närmare besked.” 
<sec/>
Hvad har då Robert tillåtit sig att säga? utropade Clas Thott, med en vred blick på denne sin bror. 
<sec/>
”Clas!” sade Tage, ”du sjelf blir part här, ty Robert har också yttrat sig om dig.” 
<sec/>
Så mycket vigtigare är det för mig att höra hvad det varit .. 
<sec/>
Robert Augustin iakttog icke destomindre sin djupa tystnad. Han syntes högligen säker och liknöjd. Då och då kastade han en halft förtrolig och vänlig blick på von Pahlen, hvilken denne också uppfångade. 
<sec/>
”Rättnu fordrar jag sjelf förklaring!” ropade gref Clas; ”och det med lika mycken ifver, som herr von Pahlen. Hvad har här varit å färde .. i Guds namn!” 
<sec/>
Tage Thott vidtog: emellan heta och förolämpade sinnen fordras ett snabbt afgörande. Men på öppen gata, bland folk, och då det som värst brinner, kan slikt icke ske. Jag föreslår, att vi låta eldsvådan vara, och träda afsides. Jag vet en plats .. 
<sec/>
”Jag går alldeles icke till Solens klubb,” sade von Pahlen med köld och bestämdhet. 
<sec/>
Den skulle också ej vara öppen nu, svarade Tage. Känner någon af herrarne Riksdalershuset? Nå, det är icke att begära: det är ett enskildt namn, som endast vänner veta. 
<sec/>
”Ligger det blott icke på malmarne? Jag vill icke gerna i natt aflägsna mig,” svarade gref Clas med afgörande ton. 
<sec/>
”Nej; det ligger i sjelfva staden, och endast ett litet stycke härifrån. 
<sec/>
”Tages folk emot der?” 
<sec/>
Ja visst, om man införes af någon vän till herrskapet, som bor der. Jag åtar mig att skaffa rum, enskildt rum, till öfverläggning .. till förklaring .. till duell .. på lif och död .. allt hvad herrarne behaga. 
<sec/>
”Hvad säger löjtnant von Pahlen härom?” 
<sec/>
Säg nej, min löjtnant! utbrast von Drachenmilch, som ögonblickligt tog dristigheten på sig. 
<sec/>
Den Hessiske kavaljeren blickade med tydlig ovilja på den objudne mellankommaren. 
<sec/>
Denne drog sig tigande och förstämd tillbaka. 
<sec/>
Von Pahlen sade: ”jag känner ingen ro, förrän jag erhållit de upplysningar jag äskat. Låtom oss gå, ju förr desto hellre.” 
<sec/>
Gref Clas bjöd honom sin arm. Han afslog den; visserligen ej med ohöflighet, eller med yttre tecken, men han, helt enkelt, lät bli att taga armen. Han skred framåt gatan, förnäm och sluten. Det var likasom om han tänkte: alla jag ser här i staden vilja bedraga mig! Dock begick han ej den ohöfligheten – man skulle kunna säga: den nedlåtenheten – att ens yttra detta. 
<sec/>
Likväl behöll han, under gåendet, sin plats emellan grefvarne Clas och Robert. Tage Thott gick vid den sednares sida. 
<sec/>
Fänrik von Drachenmilch stod ett ögonblick stilla, såg efter de bortgående och runkade under tystnad på hufvudet. Det kränkte honom, att finna sig så alldeles förbigången. 
<sec/>
Man frågar ej efter att hafva mig med? sade han till sig sjelf. Der Teuffel! jag hade visserligen ingen förklaring att afgifva: men blir der tvekamp utaf, så tror jag icke att jag skolat vara öfverflödig. 
<sec/>
Han kastade en lång blick efter von Pahlen, hvilken vid bortgåendet icke bevärdigat honom med någon. ”Jag går med ändå!” sade den gode Tysken. ”Jag skulle kunna komma att behöfvas. Wir werden sehen! är konungens valspråk, och mitt.” 
<sec/>
Von Drachenmilch höll sig dock på afstånd. Han ville icke besvära de höga herrarne genom att gå dem för nära. 
<sec/>
Fortsätt! ja, fortsätt, godt folk! sade han med en nick åt eldsläckningsarbetarne, jag skall nog återkomma i tid. När allt här först blifvit grus och aska, blir det min tid. Har jag gjort orätt i natt med denna eldsvåda, så skall jag veta medel att göra det godt igen. Men först måste tomten blifva ren och fullt fri från allt skräp, det säger jag!” 
<sec/>
Under denna monolog skred han på tjugu eller trettio stegs afstånd från de andre. 
<sec/>
De gingo, efter Tage Thotts anvisning, ett stycke fram på Stora Nygatan. Men det varade ej länge förrän de veko af i en gränd, som gick nedåt Munkbron. 
<sec/>
Von Drachenmilch, som ej fullkomligt passade på, förlorade dem ur sigte, när de veko om hörnet. Han började derefter irra på egen hand. Han gick först en stund framåt Stora Nygatan, i hopp att åter få syn på sin landsman i de öfriges sällskap. Men när detta ej lyckades, vände han om och trädde samma väg tillbaka. Dock lemnade han icke Nygatan; ty här ville han alltid finna sin von Pahlen. 
<sec/>
Efter tio till tjugu minuters ädamålslös vandring på detta sätt fram och åter, stannade han plötsligt. Han tyckte sig ur fönstret till ett hus, som han nyss förbigått, höra klagande ljud, snyftningar och hög jemmer. Det skar honom genom själen. 
<sec/>
”Icke kan von Pahlen hafva bekommit en sådan fruntimmersröst?” sade han i största förundran. 
<sec/>
Han vände snabbt om till huset, hvarifrån de qvidande ropen allt fortfarande kommo. Han fann den stora porten oläst, så natt det var. Han trädde modigt in; ty han tänkte: här behöfs säkert hjelp! 
<chapter/>

<chaptername>TJUGONDE KAPITLET.</chaptername>

<chaptername>RIKSDALERSHUSET.</chaptername>

<sec/>
Det kommer an på, om han kan ro fatt dem. 
<sec/>
Tage Thott förde von Pahlen och sina begge bröder ned ifrån Stora Nygatan till Munkbron, genom några stigar, som redan på den tiden voro ryktbara för smalhet och mörker. När man kom närmare den lilla hamnen, vidgades dock platsen. Ett och annat skönt hus fängslade visserligen blicken också här, i synnerhet Torstensonska palatset till venster. Men när man skred längre ned emot vattnet, vidtog ett antal småhus, de flesta af träd. Tage gick en lång sträcka utmed stranden och drog sig allt mera till venster. 
<sec/>
Slutligen befann han sig framför en vidsträckt byggnad. Den var icke hög. Den såg ej heller ut att vara sammanhängande. Den liknade ett qvarter, på alla sidor kringbygdt med gamla, mörkröda, till en del mycket förfallna trädhus; men när man kom in på den vida gården, upptäckte man dock ett hus, som beherrskade de öfriga i fyrkanten, och som, jemfördt med dem, kunde kallas ett palats i sitt slag. Det låg så nära sjön, att den yttre delen af huset otvifvelaktigt slogs af sjelfva vågorna. 
<sec/>
Von Pahlen var så upptagen af sina egna nyväckta tankar, att han icke var ledig till betraktelser öfver den ort, dit man förde honom. Robert Thott såg sig desto mera nyfiken och glad omkring. Han beundrade i tysthet sin broder Tages fintlighet, och gjorde sig förvissad att kunna bemäktiga sig den förhatliga utlänningen. 
<sec/>
Clas Thott kunde ej mot Tage hysa någon misstanke om oridderlighet. Hans enda önskan var, att saken måtte aflöpa utan hinder mot hans tilltänkta resa. 
<sec/>
Har du bekantskaper i detta hus?” sade han till Tage, och bröt tystnaden. ”Man måste nu sofva här allmänt,” fortfor han: ”jag ser ej ljus i ett enda fönster.” 
<sec/>
Kanske sofver en hop här, svarade Tage Thott; men nog skall jag träffa någon, som tänder upp ljus åt oss. Vi skola gå längre in på gården, åt det här hållet, inåt vinkeln till. Men akta edra hattar, mine herrar! ingångarne äro alltför låga. Huset har visst stått sedan gamle kung Gustafs dagar; och man har icke brytt sig om att göra det menskligt. 
<sec/>
Tage steg in förut och ropade med hög röst inåt en lång gång: ”Gaspolin! är ni hemma, Gaspolin?” 
<sec/>
En medelmåttigt välklädd karl kom ut ur en dörr, der längst in, bar ett bloss i handen och lyste framför sig, utan att fälla ett ord. När han blef varse Tage, gjorde han en bugning och svarade: ”herr myntmästaren är icke hemma!” 
<sec/>
Icke hemma? gentog Tage Thott i vresig ton. Hvad skall han göra ute så här dags på dygnet? Det är inte sant, släpp mig in bara. 
<sec/>
”Jo jag försäkrar. Men var god och stig in i alla fall,” svarade mannen med blosset. 
<sec/>
Gå in, min junker, och tänd på ordentligt ljus, sade Tage Thott i befallande ton. Låt oss äfven slippa in i rummen. 
<sec/>
”I rummen?” 
<sec/>
Ja, i stora salen med begge förmaken. 
<sec/>
”Salen med de tvåfaldiga förmaken?” 
<sec/>
Ja, pratmakare! Hvad frågar du för? Har jag icke sagt dig, att du skall hemta ljus? Var snabb, junker Anders! jag har fremmande med mig. 
<sec/>
Clas Thott gjorde för sig sjelf den anmärkningen, att hans bror, för att egentligen bo på Kungsholmen, tycktes vara mycket hemmastadd i detta hus, hvarom han sjelf hade intet begrepp. Han följde emellertid utan tvekan. Robert Augustin fann sig förträffligt, och von Pahlen, som nu redan börjat fatta den föreställningen, att allting i Sverige måste vara underbart, undrade icke mera på någonting. Han lät sig föras som ett godt barn. 
<sec/>
I det bästa lynne, och för att göra sig förtrolig med orten, utbrast Robert till den uppvaktande mannen, hvilken nu återkom med ett stort vaxljus i silfverstake för att lysa sitt fremmande till salen: ”hör man på, min vän! hvar är då myntmästaren i natt, efter han icke är hemma?” 
<sec/>
Gaspolin? 
<sec/>
”Herr Gaspolin, ja; hvart har han gått? Han är ute och ser på elden, kan jag tro?” 
<sec/>
På elden? åhnej. Han är på vattnet. 
<sec/>
”Är han på vattnet? Hvad har han der att göra så dags? Fiskar han?” 
<sec/>
Gaspolin? Ja, han fiskar; svarade junker Anders torrt, och gick med ljuset framföre. 
<sec/>
Men den nyfikne och frågvise Robert fortfor: ”en myntmästare som fiskar? Han fiskar således mynt?” 
<sec/>
Det kan nog hända. Fast, han har nog redan dragit in noten för i afton. Men .. 
<sec/>
”Nåväl?” fortsatte Tage uppmärksamt. ”Du behöfver inga hemligheter hålla för oss om Gaspolins vattenfärd, så vida han icke enkom bedt dig tiga. En hederlig och ärlig man kan väl alltid hafva något att syssla till sjös. Jag vill minnas, att myntmästaren hade två båtar, fästade vid trappan i vattengården här. Jag har sett dem flere gånger, och drar deraf den slutsattsen, att han brukar ro ut eller segla, emellanåt. En herre med så många bekymmer, som en husegare måste hafva, behöfver förströ sig. Har du något vin åt oss, min junker?” 
<sec/>
Anders såg åt sidan tvekande. 
<sec/>
Tage tog upp ett silfvermynt. 
<sec/>
”Jag är väl icke en myntmästare,” sade han, ”men i alla fall, du skall icke blifva obetalad, min vän. Sätt ifrån dig ljuset!” slöt Tage, när han med sitt sällskap befann sig i ett stort, på bredden rymligt, men i taket lågt rum, hvilket utan tvifvel var den omtalade salen. 
<sec/>
”Vi måste dricka ett glas, kära mästar Anders! Jag kallar dig mästare, goda junker, så länge tills mästaren sjelf kommer åter. Tror du att han dröjer länge?” 
<sec/>
Det vet jag icke. Men han for bort, fyra man högt; och då brukar det bära af till .. herrn vet. 
<sec/>
”Jag vet. Då hade han något med sig. Hade han någon fremmande med sig?” 
<sec/>
Han hade, som vanligt, lyckats taga en tjuf .. hahaha! Den unga mesen ville ej följa godvilligt, det var klart, alltså behöfde han nog folk, för att sätta allt det tagna tjufgodset i säkerhet. 
<sec/>
”Ah ..” utbrast Tage Thott, ”det var då en stor skatt han myntat? Den Gaspolin är en lycklig man! Och så nitisk i sin tjenst!” 
<sec/>
Men, fortfor junker Anders, jag och flera här skulle ändå hafva önskat, att myntmästaren denna gång tagit flere man med sig i båten. Ty det var någonting fördömdt, som följde med i dag. 
<sec/>
”Hvad då, min gubbe? För att vara sina femtio år, såsom du,” fortfor Tage, och strök uppassaren om den gråskäggiga hakan, ”talar du barnsligt.” 
<sec/>
Jo men får jag säga, att det var rätt fördömdt den här gången, och vi äro ej säkra på utgången. 
<sec/>
”Hur så i all verlden?” 
<sec/>
Det vore en lång historia att förtälja. Och dertill är ej ett stycke tid. Men i korthet sagdt, kom, genast efter sedan myntmästaren gjort fångsten, en lång, stor, manhaftig herre och återfordrade godset. 
<sec/>
”Det kan jag tänka, att han också fick!” 
<sec/>
Han skall nog riktigt få det, inföll junker Anders tveksamt och mystiskt, det är klart .. det är klart .. men han måste bevisa, att han är rätta egaren först till godset, som myntmästaren lagt hand vid .. 
<sec/>
”Och det blir kanske icke så lätt för den manhaftige mannen att bevisa? Fördömdt narraktigt! Hur såg den manhaftige ut?” 
<sec/>
Jag såg honom icke; jag endast hörde honom här på gården föra ett stort väsen. Han var ohöflig; vi skulle köra ut honom. Men i stället körde han in oss. Så har det aldrig gått förr, det försäkrar jag! 
<sec/>
”Han körde in er, tappra myntgesäller? det måste ha varit något till karl. Men hvart tog han sedan vägen? Kanske ni lemnat honom logis här i trädpalatset någonstädes? Jag gissar han var trött på natten?” 
<sec/>
Trött? nej, det var han minst. Han slog sig in: det var en ohöflig herre. Det var då som myntmästaren Gaspolin sjelf föll på det rådet, att lägga ut med sin båt från land, för att sätta sig och det tagna tjufgodset i säkerhet för den ohöfliga fremmandens tilltagsenhet. Han gick om bord, och lät sina karlar ro från land med sakerna och med mesen, som han tagit. Det var ett stort vackert skrin, eller halfkista. Jag kände derpå, det var en tung otäcka. Men man hade icke väl låtit några årtag höras i vattnet utanför Munkbron, förrän den der fremmande objudne herrn bröt sig genom våra farstuar fram till vattenporten; och när han såg en båt till, gjorde han den loss, och begaf sig i den ut att ro efter. Så bar det utaf hela Riddarfjärden fram. Gaspolin med sitt folk, skatten och mesen, rodde friskt förut, och den manhaftige herrn rodde på tjugu eller fyratio steg efter. Det kommer an på, om han kan ro fatt dem. 
<sec/>
”Nå, hvad skulle väl hända, om han lyckades ro fatt dem?” 
<sec/>
Då .. ja, Gud vet. 
<sec/>
”Säg, bara, hederliga Anders. Jag förstår, att din herre, myntmästaren, stundom kan hafva svårt nog, att sköta sin vigtiga tjenst. Det är icke alltid så lätt gjordt att taga vara på tjufgods, och försvara det, behålla det .. när någon inbillningssjuk eller eljest hetlefrad kommer, som vill hafva det, innan han hunnit dokumentera sin riktighet, och kanske icke en gång alls är riktig? Det är verkligen förargligt för oss, mina herrar, att värden här i huset icke skulle råka vara hemma, såsom jag med säkerhet trodde. Vi måste invänta honom. Förlåt mig, bäste löjtnant von Pahlen, och ni, mina bröder, att jag varit tvungen fördjupa mig litet med denna åldrige och gode betjent! Men jag måste veta huru det hängde ihop med herr Gaspolin. Tror herr von Pahlen sig om att kunna afvakta hans återkomst?” 
<sec/>
Jag vet icke hvad jag skall säga derom. 
<sec/>
”Hvad tänker du, min bror Clas?” 
<sec/>
Mig synes, inföll denne, att om vi få disponera detta rum till den öfverläggning, som är i fråga, och om du, Tage, kan förskaffa oss rätt dertill, så hafva vi intet behof att träffa värden. 
<sec/>
”Det låter i sanning riktigt,” inföll Robert, ”och kan Tage tillika erbjuda oss ett par glas verkligen godt vin att dricka här på natten, så äro alla billiga anspråk fyllda. Jag har tyckt mig finna, att det är kallt öfverallt, utom vid sjelfva eldsvådan. Det behöfs någonting, i motsatts härtill. Och det tror du dig om att kunna skaffa oss genom den der hederliga gråhårsgossen här i Riksdalershuset? Hahaha! Ett ganska lofvande namn, i sanning!” 
<sec/>
Garçonen skall straxt vara åter, mina herrar, inföll Tage Thott. Låtom oss emellertid ej stanna härute i salen, utan gå in i något af förmaken. Ja, minsann! det är ett rätt specifikt namn: Riksdalershuset! det kan ingen neka. Men då i vår tid de gamla goda dalrarne skola gå att lemna rum för de förnäma, stolta ”riksdalrarne”, och då, ifall vi få bygga något på Bondes plan, sjelfva det hårda myntet skall ersättas med papperslappar, af lika godt värde som om de vore silfver och koppar – hahaha! har man hört på dylikt? – så är det ock billigt, att huset, der en af tidehvarfvets driftigaste myntmästare bor, uppkallas efter det moderna myntet. Mina herrar, stigen in! Då den rätta värden ej är hemma, ber jag er betrakta mig i hans ställe. 
<sec/>
Man begaf sig ur salen, hvilken hade ett visst kusligt, besynnerligt och något ödsligt utseende genom sin vidd, hvaremot höjden icke alls svarade, samt genom tomheten på möbler. Man kom in i ett sidorum. Här påtände Tage ännu ett par ljus. Denna kammare hade tycke af ett slags högtidsrum. Stolarne voro åtminstone öfverdragna med svart manchester; och på ena väggen hängde en ofantlig tafla, föreställande konungen i Lebensgrösse, och med bred förgylld ram. Värden var alltså troligen rojalist. 
<sec/>
Vi kunna ju alltid sätta oss? sade Tage Thott, och pekade på ett par ansenliga karmstolar, sammanfästade i form af hvad redan började kallas ”chaise double”, och som innefattade ett slags soffa. 
<sec/>
”Herr von Pahlen behagade nu säga,” fortfor Tage, ”om han önskar vara ensam med min broder Robert vid den förklaring han påstår sig hafva att affordra honom; i hvilket fall Clas och jag skola aflägsna oss?” 
<sec/>
Det begär jag på intet sätt! utbrast von Pahlen. De uttryck, som gref Robert fällt om sin bror och om ett aktningsvärdt ungt fruntimmer, skedde i närvaro af er, min herre! det är då ganska passande, att ni också inhemtar hans förklaring, om han är i stånd att gifva någon; och hvad gref Clas beträffar, rör det honom så mycket, att han framför allt måste vara närvarande. 
<sec/>
”Det är hvad jag sjelf fordrar!” inföll Clas Thott. ”Hvad har min bror yttrat?” 
<sec/>
Jag har begått en stor dristighet, svarade Robert Thott sarkastiskt. Jag har tillåtit mig att nämna mademoiselle Cederlöfs namn .. 
<sec/>
”Marie Susannes!” utropade Clas Thott med häftighet. 
<sec/>
Herr von Pahlen säger, att hon skall vara din förlofvade. Om så är, har mademoiselle Marie Susanne väl också på din begäran och för att göra dig till viljes bevisat en annan man – en af de skönaste och värdigaste (han blickade på von Pahlen artigt och hastigt bugande sig) – en den största tjenst. 
<sec/>
”Hvad angår det dig, Robert?” sade gref Clas med gnistrande ögon. 
<sec/>
Det lär väl också ingen hafva påstått, att det angår mig, svarade Robert Augustin försmädligt. 
<sec/>
”Vi skola ej gå från ämnet, mina herrar!” sade von Pahlen, med en viss högtidlighet. ”Jag talar nu icke om det behandlingssätt, jag i dessa dagar rönt af gref Robert Thott och hvarför jag kunde fordra upprättelse. Jag lemnar det så länge. Men han har framkastat den tanken på den ena sidan, att mademoiselle Cederlöf missbrukat riksgrefvinnans förtroende; och på den andra, att detta sköna fruntimmer, i sällskap med er, grefve Clas Thott, skulle arbeta på att hos riksgrefvinnan nedsätta mig, svärta mig, göra om intet det outsägligt dyrbara förhållande, hvari jag önskar fortfarande befinna mig till henne, och som skulle ökas genom det uppdrag jag för henne haft att uträtta. Jag begär förklaring härpå!” 
<sec/>
Clas Thott blickade med högsta förundran än på sin bror, än på von Pahlen. 
<sec/>
Robert Thott iakttog tystnad, men syntes på intet sätt förlägen. 
<sec/>
”Jag fordrar förklaring af er begge!” fortfor von Pahlen med en tilltagande styrka i rösten, och en i hast tagen öfverlägsenhet i åtbörderna, som förvånade. ”Jag vet, att jag är utlänning i detta land,” sade han; ”men flere än jag äro det (han kastade en lång, uttrycksfull blick på konungen), och vi kunde af en ädel nation vänta annat än hvad vi erfarit. Säg mig öppet, gref Clas Thott, hvad har jag gjort er, som kunde berättiga er och er förlofvade, att träda emellan mig och riksgrefvinnan? Har jag förolämpat er? har jag sökt skada er?” 
<sec/>
Clas Thott stod stum af förundran. 
<sec/>
Med stigande värme och höghet i blicken slog von Pahlen handen på sitt bröst. ”Jag är väl icke grefve, som ni, mina herrar,” utbrast han, och såg sig omkring, nästan kungligt. ”Min börd har i Sverige intet motsvarande. Jag är furste: och jag tror mig såsom sådan ega rätt till någon aktning från er sida.” 
<sec/>
En hastig häpnad bemäktigade sig de tre bröderna Thott. 
<sec/>
”Må jag icke i edra ögon vara något annat än hvad jag hittills varit: en kavaljer vid er nådige konungs landtgrefliga hof; tänken också för öfrigt om mig och min resa i Sverige, hvad helst eder lyster: det skall icke bekymra mig. Men jag fordrar, att icke inblandas i edra egna inbördes tvister, eller göras till mål för edra stämplingar.” 
<sec/>
Gref Clas steg fram med rak och stolt hållning, men med ett något sänkt hufvud, ungefär i den ställning en page iakttager vid hoftjenst. 
<sec/>
Min furste! – utbrast han – ett stort, ett förfärligt misstag ... 
<sec/>
”Halt, grefve Thott” – afbröt den förnäma utlänningen – ”ej ett ord i denna stil! Hänförd af en ursäktlig känsla, har jag yppat mig för er i ett ögonblick, då jag ansåg det nödigt för att freda mig för alla låga misstankar i afseende på förhållandet till en hög dame. Men jag förbjuder er, att tilltala mig med annat än det namn och under den titel, jag i Sverige af giltiga skäl antagit. Ni måste svärja mig det inför er konung, hvars sköna afbildning står som vittne här. Jag är von Pahlen, och ingen annan: minnens det noga!” 
<sec/>
Gref Clas Thott höjde ett par finger emot kung Fredriks porträtt, och svor att troget bevara det inkognito, hvaraf han fått del. 
<sec/>
Bröderne Tage Ezechiel och Robert Augustin kände sig lika ögonblickligt fattade af den magi, som en hög rang gerna utöfvar på aristokratiska sinnen. Förtrollingen räckte likväl hos dem icke länge. Deras kärlek till ränker vaknade snart åter; och ehuru Robert i hast såg föremålet för sitt utlagda garn vara af större slag än han anat, förlorade han derföre ej hågen att fånga det. Han fann till och med nu nödvändigare än någonsin, att med högsta ansträngning motverka denna man hos riksgrefvinnan, då han, såsom dubbelt mäktig, också kunde vara dubbelt farlig. 
<sec/>
Men Clas Thott dröjde icke att vända sig till sin broder Robert: 
<sec/>
”Hvad är det du har gjort?” utropade han. ”Hvad har du vågat påstå om mig, och om henne, hvars målsman jag är i detta ögonblick? Blygs du icke, att utskämma Svenska namnet inför denne utlänning, som jag endast kallar herr von Pahlen, efter han sjelf så befaller, men hvilken i detta ögonblick måste göra sig ganska låga föreställningar om oss?” 
<sec/>
Jag vet hvad jag har sagt, och svarar derför, inföll Robert, mörkt leende. Om herr von Pahlen i Sverige blifvit målet för några stämplingar, hvilket jag icke känner, tillade han med låtsad enfald, så gör det mig ondt för din skull, Clas, emedan en så mäktig man ej lärer underlåta att krossa sin – motståndare! 
<sec/>
Gref Clas Thott kände sina läppar sammandragas af raseri. ”Jag en motståndare till honom?” ropade han. 
<sec/>
”Jag fordrar öppet spel!” fortfor han, ”och för att förmå andre dertill, skall jag sjelf lägga i den fullkomligaste dager allt hvad mig rör i anseende till hennes höghet, riksgrefvinnan, och det fruntimmer vid hennes privata hof, som jag älskar och som lagt sitt eget hjerta vid mitt. Det jag har att säga, utgör visserligen en hemlighet. Men då skyldigheten, att värja mig och en för mig ännu dyrbarare för dåliga misstankar, fordrar, att jag här bryter tystnaden, så gör jag det likväl med anspråk på er förtegenhet, mina bröder! och den höge person, till hvilken jag dessutom talar, skall säkert å sin sida bevilja mig detsamma, då han sjelf äskar att jag iakttager hans inkognito.” 
<sec/>
Von Pahlen gaf Clas Thott en nick, som förvissade honom om bifall till hvad han yttrat. 
<sec/>
Clas Emanuel fortfor: ”Susanne skall blifva min maka. Deremot har väl ingen af er något att invända? Har någon anspråk på hennes kärlek här, mer än jag? Nej: derom är jag öfvertygad. Men riksgrefvinnans nåd emot denna sin ungdomsvän sträcker sig derhän, att hon vill dotera, rikt dotera henne. Kan detta innehålla en förnärmelse emot någon af de närvarande? Omöjligt! Utverkar grefvinnan hans majestät konungens tillstånd, hvarpå hon icke tviflar, så förärar hon Marie Susanne och mig Ekolsund, då unga von Hessenstein i stället bekommer något ännu mera passande i vederlag. Detta är allt! Jag frågar: huru kan någon stämpling häruti ligga mot herr von Pahlen, hvilken jag lika djupt som min Susanne vördar, och är beredd att troget tjena i hvad ära och ridderlighet fordra?” 
<sec/>
Dessa ord nedföllo som en bomb i lägret. Ögonen ville falla ur hufvudet på Robert Augustin; och Tage Thott, som väl icke förlorade sin fattning, hade dock ej lätt att dölja sin öfverraskning. Således var nu här en fjerde pretendent till herrskap öfver Ekolsund, och Robert måste tillstå för sig sjelf, att han i denne sin bror såg den farligaste medtäflaren. Han saknade för en stund ord till svar. 
<sec/>
På sjelfva von Pahlen måste förklaringen hafva gjort en stor verkan; ty han bleknade hastigt. Likväl trädde han fram till Clas Thott, fattade hans hand, tryckte den och sade: 
<sec/>
”Väl, min vän! Jag tror er, att detta, som ni sagt, är allt. Ert öppna anlete är mig en borgen, att här ingenting annat ligger bakom, än hvad ni sjelf förklarat. Hvarken ni eller er sköna trolofvade hafva således velat nedsätta eller svärta mig inför riksgrefvinnan: och det är er bror, följaktligen, som tillåtit sig en kränkande osanning. Hvad som nu återstår emellan mig och er, Clas Thott! är blott det syfte ni utkastat på Ekolsund. Men egandet af detta furstliga herresäte behöfver dock icke göras till enskildt tvistämne emellan er och mig personligen, emedan riksgrefvinnan sjelf skall afhugga den knuten genom sitt eget ord. Hvad hon förordnar om Ekolsund, blir lag för mig. Gör hon det till er fördel, gref Clas, så tiger jag, ehuru ... (han afbröt sig tvärt). Men likaså fordrar jag af er tillbaka, att, då hon förfogar deröfver till min fördel, ni icke invänder något deremot, utan fredligt drager er tillbaka.” 
<sec/>
Djup förundran afspeglade sig nu i sin ordning på Clas Thotts anlete. Skulle då Ekolsund, detta herrliga stamsäte för ättstore Svenskar, öfvergå till en utlänning, om ock af den mest lysande börd! Grefve Clas kunde väl icke intagas af hat och den bistra afund, som endast låga själar äro i stånd att hysa; men med rätt glada ögon kunde han likväl ej betrakta en man, som hade i tankarne – och, efter hvad han fann, ganska lifligt – att beröfva honom sjelf och hans älskade Marie Susanne hemvistet för deras framtida lycka, stället för de ljufvaste taflor, platsen för de älskvärdaste drömmar. 
<sec/>
Det faller af sig sjelf, att Robert med inbiten förargelse, gränsande till hätskhet, måste betrakta sin sist, upptäckta fiende, om hvilken han redan anat något åt det hållet. Det utgjorde emellertid en fägnad för honom att finna, det ett visst frö till missämja nu måste utsås emellan hans bror Clas och denne hemlighetsfulle von Pahlen. Låt dem vara ridderlige, begge två, tänkte han; rätt älska hvarann, tror jag dock ej de hädanefter skola kunna. Tage Thott var den, som, utan att yttra sig öfver något af det nyss i dagen lagda, dock kanske erfor den djupaste känslan dervid; och utan minsta uppskof gick han till verksamhet, till afböjande af hvad han ansåg allrafarligast. 
<sec/>
I detta ögonblick återkom den gråhårige garçonen, bärande i sin hand ett par flaskor vin och fyra glas. 
<sec/>
Gref Tage gick några steg afsides, hvarunder han vexlade ett par ord med den förtrogne uppassaren på Riksdalershuset. Denne utgick genast genom en annan dörr, än den han öppnat då han inträdde. 
<sec/>
Derefter återkom Tage till sina nattliga gäster, fyllde glasen, bad dem – och framför alla, herr von Pahlen – ursäkta den klena välfägnaden, samt tömma dessa glas till försoning. ”Skulle,” tillade han, min bror Robert hafva fällt några mindre väl betänkta utlåtelser rörande min andre broders syften, så anhåller han säkert om tillgift härför hos så väl Clas, hvilken de mest skulle såra, som hos den höge gäst, hvilken hedrat oss med sin person i natt. Såsom jag tycker, kan Robert göra det så mycket mera, som vida vigtigare tankar nu måste upptaga oss.” 
<sec/>
Robert Augustin tog kristallen i sin hand, och syntes både rörd och redebogen till anhållan om ursäkt. Likväl yttrade han ingenting. Han gjorde en djup bugning för herr von Pahlen, och räckte äfven fram sitt glas mot sin bror Clas. 
<sec/>
Begge desse gåfvo honom, visserligen icke varma, dock försonliga ögonkast tillbaka. De sade intet ord, de tömde sina glas. 
<sec/>
”Det är oss angeläget, att snart återvända, hvar och en till sitt,” inföll Clas Thott. ”Har herr von Pahlen intet mera att af min bror eller någon annan nu äska förklaring öfver, så torde vi tillsammans begifva oss härifrån?” 
<sec/>
Von Pahlen sade sig vara beredd att gå, lugnad i afseende på misstanken emot gref Clas och Susanne; samt uppskjutande till lägligare tillfälle den upprättelse, han af gref Robert kunde vilja utkräfva för dennes tilltagsenheter emot honom under de förflutna dagarne. 
<sec/>
”Vi skola således gå, mina herrar!” sade Tage Thott; ”men vi skola göra det på en annan väg, än den lumpna, mörka och ruskiga, hvarpå vi ingått i dessa salar. Riksdalershuset är icke öfverallt lika lågt till sina dörrar.” 
<sec/>
Han öppnade en sådan åt motsatta hållet emot den, hvarigenom de inkommit. Det var samma dörr, hvarigenom junker Anders sist utgått. Tage förde här von Pahlen och Clas Thott in i ett nytt rum, som liknade en korridor. Robert Augustin följde icke med. 
<sec/>
Då Tage med sina gäster nått ändan af denna korridor, och redan öppnat en ny dörr för att komma vidare, hördes ett starkt rop från Robert, som sade: ”Clas! bror Clas, ett enda ord! kom tillbaka på ett ögonblick!” 
<sec/>
Jag hör derborta, att min bror måste hafva något att säga mig! sade gref Clas till von Pahlen: ursäkta mig, jag skall genast vara tillbaka. 
<sec/>
”Gå, min vän!” svarade denne; ”jag dröjer här, eller går förut ned på gatan, der ni åter träffar mig.” 
<sec/>
Som ni vill, sade gref Clas, och skyndade den långa korridoren tillbaka, för att ingå i de rum han nyss lemnat, och der han hört Robert Augustin ropa. 
<sec/>
Tage Thott öppnade nu dörren helt och hållet för von Pahlen, och gjorde en förbindlig bugning. ”Om ni behagar stiga på vidare,” sade han, ”så hafva vi der gint emot oss den stora porten, som leder ur detta hus till gatan.” 
<sec/>
Ja, låtom oss ofördröjligen gå dit, inföll von Pahlen. 
<sec/>
De åtföljdes öfver detta nya rum, hvilket var stort, men föga upplyst. Blott en halfdöd lampa flämtade i taket. Det hela liknade en ansenlig förstuga. 
<sec/>
När de hunnit andra ändan deraf, sågo de en temligen hög kopparbeslagen dörr. Den var läst. Tage Thott såg sig om. ”Hvar är portvakten?” ropade han. 
<sec/>
En lång, bister, beväpnad man framträdde ur en vinkel. Hvad vill ni? sade han med grof och hes röst. 
<sec/>
”Hvad vi vilja? Det kan ni väl begripa. Vi vilja ut här. Öppna!” 
<sec/>
Öppna? Nej. 
<sec/>
”Hvad nu?” 
<sec/>
Här öppnas icke. 
<sec/>
”Hvad menar du, karl?” 
<sec/>
Jag menar, att den som är härinne, han blifver härinne, svarade väktaren torrt, skarpt och ytterst sträft. 
<sec/>
Von Pahlen såg undrande på Tage. 
<sec/>
”Jag måste hafva misstagit mig om gångarne här i huset,” sade Tage Thott. ”Var så god och vänta ett ögonblick; jag skall ropa på junker Anders, att visa oss rätta vägen ut.” 
<sec/>
Von Pahlen dröjde qvar hos den trumpne mannen. Tage Thott aflägsnade sig snabbt samma väg som han inkommit. Han utgick åter till den långa korridor, hvarifrån de begge hit inträdt; och i det han tillåste dörren här efter sig, tycktes han gifva vaktkarlen en förtrolig vink. 
<sec/>
Von Pahlen stod en stund på samma ställe. Tage Thott återkom icke. 
<sec/>
”Herre!” sade vakthafvanden nu och trädde fram till sin gäst, ”stig så gerna in i rummet här bredvid, medan ni väntar.” Han öppnade, icke kruserligt, men dock artigt nog, en liten dörr ett stycke ifrån den stora. 
<sec/>
Hvad skall jag göra der? frågade von Pahlen. 
<sec/>
”Jag vet icke,” sade mannen. ”Men ni har der en säng, en stol, ett bord; och det blir alltid trefligare än att stå härute. Stig in, skall ni få se.” 
<sec/>
Kan han då dröja länge? 
<sec/>
”Hvem?” 
<sec/>
Han som nyss gick ifrån mig, och som skulle bättre underrätta sig om utgången. 
<sec/>
”Den herrn kommer ej tillbaka i natt.” 
<sec/>
Icke i natt! Min Gud, hvad vill det säga? utropade von Pahlen med uppstigande mörka aningar. 
<sec/>
”Stig in, säger jag! Härute får i alla fall ingen fånge stå så här länge.” 
<sec/>
Fånge? Hvad säger ni? är jag en fånge? 
<sec/>
”Kalla er hvad ni vill. Jag känner herrn icke, och det angår mig ej. 
<sec/>
Ett vet jag, nemligen, att herrn icke slipper ut. Men var icke rädd för kammaren,” fortfor han förbindligt. ”Der är mörkt nu, men i morgon, när det ljusnar, skall herrn finna en vacker utsigt öfver Munkbrovattnet, och Riddarholmen på andra sidan derom, jemte Riddarholmskyrkan. Hvad önskar herrn mer? Icke alla fångar hafva sådan utsigt.” 
<sec/>
Von Pahlen ville använda våld mot porten. Förgäfves. Under höga rop tvangs han in i kammaren, dit fångvaktaren snarare släpade, än förde honom. Han satte den förtviflade på en uppbäddad säng, och frågade, om han kunde kläda af sig sjelf? 
<sec/>
Von Pahlen kastade vidriga och föraktfulla blickar på mannen. 
<sec/>
”Nå godt!” sade denne kallt. ”Tillbjuden tjenst är alltid försmådd. 
<sec/>
Godnatt!” 
<sec/>
Med dessa ord gick han ut och låste igen dörren om sin fånge. 
<sec/>
Under tiden hade Clas Thott gått den långa korridoren fram, för att höra hvad hans bror Robert ville honom. 
<sec/>
Han öppnade dörren här och trädde tillbaka i det stora rum, han nyligen lemnat. Men han såg icke till sin bror, utan endast junker Anders. 
<sec/>
”Hvar är den herrn, som ropade mig?” sade Clas Thott till den gråhårige betjenten. 
<sec/>
Han är inne i den der kammaren, svarade Anders, och pekade på en liten dörr. 
<sec/>
Gref Clas gick dit, låste upp, såg sig om och fann ingen. 
<sec/>
”Min bror är icke här!” ropade han till den i yttre rummet stående garçonen. 
<sec/>
”Är han icke? Nå, så kommer han väl snart.” 
<sec/>
Men jag har icke tid att vänta. 
<sec/>
”Jag hör honom nu. Var så god och var icke otålig.” 
<sec/>
Clas steg in i den lilla kammaren. Hvad kan då min bror vilja mig just nu? tänkte han. Troligen ämnar han närmare förklara sig, och det skulle jag tycka rätt mycket om, i fall det kan ske med två ord. 
<sec/>
I detta ögonblick hörde han junker Anders utanför tillrigla dörren om den lilla kammaren: till och med – om ej hans hörsel bedrog honom – sätta en bom framför, och fästa denna med ett hänglås. 
<sec/>
”Hvad!” ropade gref Clas. ”Hvad gör man?” 
<sec/>
Han störtade på dörren: den var tillstängd, den gaf sig icke för något våld. Och ingen svarade på hans höga rop. 
<sec/>
Han störtade till fönstret. Der sutto galler. 
<sec/>
”Men i alla himlars namn! hvad menar man? Hvart, har jag kommit? Hvad är detta för ett hus?” 
<sec/>
Ingen varelse svarade på hans frågor. Kammaren, der han befann sig, var mörk. Han kände omkring sig med händerna. Han fann en uppbäddad säng. Han upptäckte en stol och ett bord. 
<sec/>
Vi kunna lätt föreställa oss, att de begge goda bröderna Robert och Tage Thott måste hafva åtskilligt att säga hvarann, efter den lyckliga fångst de gjort. 
<sec/>
”Jag är nöjd, om vi blott några dagar, en vecka eller så, kunna hålla dessa personer hemligen inne,” sade Robert. ”Får jag allenast min sak preparerad hos fru Björnram, hvilket är gjordt klockan 4 på eftermiddagen den dag som stundar, så begifver jag mig ofördröjligen dermed ut till Ekolsund, till grefvinnan Taube. Får jag der allt afgjordt efter min önskan, hvarpå jag icke tviflar; så må herr von Pahlen sedan visa sig. Han skall då ingenting vinna. Och min bror Clas, med sin sköna Susanne, lika litet.” 
<sec/>
Tage Thott yttrade just ingenting stort härom; men försäkrade, att man ganska väl kunde förhemliga personers vistande i Riksdalershuset fjorton dagar eller en månad; såvida man ville bekosta deras vistelse der. 
<sec/>
”Men skola vi begifva oss till Järfva i morgon bittida?” sade Tage. ”Der kan förmodligen nu ingenting blifva utaf det beramade brödramötet. Hvad tänker bror Robert?” 
<sec/>
Låtom oss gå hem till mig, Tage! svarade Robert Augustin. Vi kunna, under promenaden fatta vårt beslut. Hvarest kan Åke hålla till denna natt? Det är förundransvärdt, att vi icke sågo en skymt af honom vid eldsvådan. Vi måste höra efter, huru det är med honom, sedan enkefru Bonauschiölds hus uppgått i rök, och hans egen plan derigenom kanske sjunkit ej så litet djupt ned i aska. Vi måste besöka Järfva. Der kunna vi väl bäst få underrättelser om Åke. 
<sec/>
”Jag tror verkligen det blir det klokaste,” svarade Tage Thott. ”Låtom oss emellertid gå gatan upp här, och höra efter om allt ännu har nedbrunnit i grunden.” 
<chapter/>

<chaptername>TJUGUFÖRSTA KAPITLET.</chaptername>

<chaptername>ETT SKÖNT FRUNTIMMERS RÄDDNING.</chaptername>

<sec/>
Mitt namn skulle icke båta er att höra. 
<sec/>
Man besitter endast en ganska ytlig blick på företeelserna i verlden, om man icke inser och erkänner den djupa olikhet, hvilken förefinnes emellan sjelfva slagen af händelser, som tima, och kunna tima, i det ena tidehvarfvet emot hvad som sker, och kan ske, i ett annat. De flesta utvecklingar i filantropisk social mening, som nu så mycket utmärka tiden, voro knappt till under det sekel, då här beskrifna äfventyr tilldrogo sig; och om de voro till, sträckte de sig åtminstone föga längre än till ideerna. Detta är också orsaken, hvarföre de skildringar och berättelser, som så förtjenstfullt blifvit uppsatte af sednare tiders filosofer, till framställning och utveckling af ett förbättradt tillstånd inom den husliga kretsen, för arbetaren, för den fattige, ja till och med för fången, och som i vår epok äro så väl på sin plats, dock icke skulle anstå i och för berättelser om saker för hundra år tillbaka; hvaremot, å andra sidan, dessa fordna slags tilldragelser icke lätt kunna inträffa nu, ehuru de alldeles tillhöra den gamla tiden. Händelser och äfventyr från olika perioder hafva sin säregna kostym, likasom skilda folk, personer, tänkesätt, bildningsgrader, språk och klädedrägter ega sin. Det är knappast tänkbart, att det skulle falla någon fänrik i våra decennier in, att för en liden skymf vilja påtända huset, der han utstått den; det är till och med nära nog omöjligt, att nu för tiden kunna så mycket som ens heta von 
<sec/>
Drachenmilch. Man är visst ofta sällsam, äfven nu, men icke på det sättet. Och fruntimren? De voro alltid fruntimmer; men för sekler tillbaka hade många af deras skickelser ett ganska annat skaplynne, än de sedan bekommit. 
<sec/>
Allt detta må man bestrida eller utgrunda, huru man kan och behagar, så är det icke desto mindre visst, att den qvidande klagan, blandad med höga jemmerrop, som den Tyske fänriken under förbigåendet hörde från ett fönster på Stora Nygatan, ådrog sig hans stora uppmärksamhet. Vi hafva i ett förflutet kapitel sett, att han gick till porten på det ansenliga och sköna hus, hvarifrån lätena kommo. 
<sec/>
Han trädde obehindradt in i farstun; ty här var icke stängdt. Han hörde beklagelserna från ett rum till höger. Äfven dit steg han in utan all svårighet. 
<sec/>
Ett fruntimmer gick under häftigaste oro fram och tillbaka på golfvet. Hon vred sina händer och talade för sig sjelf: än halfhögt och knappt begripligt, än öfverljudt, starkt, i förtviflan. 
<sec/>
”Mitt hus brinner! ingen hand utsträcker sig för att afböja, för att göra ett slut på det förfärliga! All min egendom ligger snart i aska: store Gud! och hvar är han, som förde mig hit?” 
<sec/>
Von Drachenmilch stannade vid dörren, full af häpnad och den bittraste sjelfkänsla öfver hvad han denna natt förorsakat. 
<sec/>
”Ha – är det då ni, gref Thott, som ändtligen återkommer?” utbrast fru Bonauschiöld, då hon hörde en person framtränga från dörren, men i nattens skymning ej fullt kunde urskilja personen. 
<sec/>
Fänriken vågade nalkas ett steg. Min nådiga fru! sade han med en röst, som han sökte göra så mild som möjligt, jag är icke den ni nämner, men jag är till er tjenst i allt hvad ni befaller. 
<sec/>
”Befaller? o Gud! en fremmande intränger här: sjelfva denna dörr har då varit olåst? Jag är förlorad .. hjelp .. hjelp ..” 
<sec/>
Hon var på väg att störta afsvimnad i en stol; men sjelfva ensamheten och faran tilläto henne icke att falla fullkomligt ned till denna ytterlighet. Hon reste sig åter, hon bemäktigades af en nästan konvulsivisk kraft, gick emot den obekante och frågade djerft: ”hvem är ni?” 
<sec/>
Var utan fruktan för mig, min fru, sade von Drachenmilch, och utsträckte sin hand för att hindra den späda, vacklande gestalten att falla. 
<sec/>
Mitt namn skulle icke båta er att höra, fortfor han. Men ännu en gång säger jag: befall! och ni skall i hela den vida verlden ej finna en person mera beredd att tjena er. 
<sec/>
”Hvilken hemlighet? Hvad vill ni då företaga er? Kan ni underrätta mig om den förfärliga händelsen? Brinner mitt hus ännu? Huru långt har det gått?” 
<sec/>
O min fru, det har kommit ganska långt. Snart återstår endast grunden, och hela öfverbyggnaden utgör en rökande aska allenast. 
<sec/>
”Och detta berättar ni mig så utan allt vidare? Det är dock ni, som säger er vilja vara till mitt beskydd, min hjelp i detta förfärliga ögonblick?” 
<sec/>
Ja. 
<sec/>
”Ohyggliga menniska!” 
<sec/>
Nej. 
<sec/>
”Gå då ut, efter ni påstår er vilja tjena mig; skaffa mig nogaste uppgift på allt; låt mig veta om något af alla mina saker blifvit räddadt: fråga blott efter fru Bonauschiölds folk, och ni skall få svar härom.” 
<sec/>
Jag behöfver ej gå ut för att gifva er det svar ni önskar. 
<sec/>
”Nå väl?” 
<sec/>
Ingenting är räddadt. 
<sec/>
”Min Gud i himmelen ..” 
<sec/>
Fru Bonauschiöld! det var då ert hus? Så vet: det är den onde fienden, som har påtändt ert hus. 
<sec/>
”Hvem säger ni?” 
<sec/>
Djefvulen. 
<sec/>
”Ha! hvarföre talar ni på detta sätt till en olycklig, som redan lider tillräckligt?” 
<sec/>
Jag har ansett det för min skyldighet, att icke lemna er i okunnighet härom, min fru. 
<sec/>
”Hvem är ni? Ni bryter förfärligt på Tyska.” 
<sec/>
Jag är den person, som ansvarar er för, att ert hus skall blifva åter uppbygdt. 
<sec/>
”Ni?” 
<sec/>
Ja, jag. 
<sec/>
”Våldsverkare! ni har inträngt hit för att bele mig? Huru viste ni att jag var här?” 
<sec/>
Jag hörde från gatan er klagan; och jag steg in för att vara er till hjelp och bistånd, min nådiga fru. Befall, att jag går, och jag går genast. 
<sec/>
Fru Bonauschiöld hemtade sig något från sin bestörtning. Hon började finna, att den långa mannen, äfven med sin för ett Svenskt öra mindre behagliga dialekt, dock tillkännagaf mycket, som ingöt förtroende. 
<sec/>
”Min vän!” sade hon, ”efter ni erbjudit mig er tjenst, så sök att bland personerna derborta vid elden få rätt på min kammarjungfru Gustava. Laga, att hon genast kommer hit.” 
<sec/>
Gustava? 
<sec/>
”Ja.” 
<sec/>
I ögonblicket, min fru! 
<sec/>
Med en militärs punktlighet och utan att sätta utförbarheten i ringaste fråga, afgick den ärlige fänriken på fru Bonauschiölds ordres. 
<sec/>
Men i dörren besinnade han sig, och stannade. 
<sec/>
”Min nådiga fru, blott ett ord!” utbrast han. ”Lås igen om er och tag ur nyckeln. Här stryker mycket osäkert folk om natten; Tarteiffel! det har jag varit vittne till. Gör som jag säger! När jag återkommer, skall jag gifva er ett tecken; och öppna för ingen utom för mig.” 
<sec/>
Fru Bonauschiöld fann detta råd ganska godt; och sedan von Drachenmilch aflägsnat sig, gjorde hon sina betraktelser öfver det förträffliga, att stundom under en afskräckande yta finna ett redligt och godt sinne. 
<sec/>
Men snart återföll hon i den djupaste smärta och i tanken på sin förfärliga belägenhet. Hon kunde ej förklara hvart major Åke Thott försvunnit; hon viste ej en gång hvar han var. Hon vågade ej gå ut ensam i natt och folkträngsel. Hon började allt mer finna sin enda räddning i detta ögonblick hvila på den fremmande, underliga man, som Gud enkom tycktes hafva tillsändt henne i bekymrets höjd. 
<sec/>
Von Drachenmilch å sin sida kände en stor glädje öfver att hafva fått göra bekantskap med den person, hvars hus han råkat påtända, och hvilken han nu sattes i stånd att tjena. Han ville ersätta olyckan på allt upptänkligt sätt. ”Tarteiffel! måtte ödet blott till en början leda mig på spåret af denna kammarjungfru!” sade han till sig sjelf. 
<sec/>
Han gick framåt Didrik Ficks gränd. Elden började öfvergå till sitt sednare stadium. Men den Tyske fänriken lånade ingen uppmärksamhet åt hela denna sak, som han ansåg afgjord. Han forskade desto mera bland menniskorna, som sprungo hit och dit. 
<sec/>
”Hör man på der!” sade han åt ett par äldre qvinnor, som i en krets stodo omkring en hop utburna möbler i ett hörn af gatan, ”har någon af er sett till fru Bonauschiölds folk här vid elden? Jag menar egarinnan till det brinnande huset? 
<sec/>
Nej, svarade en af dem torrt. 
<sec/>
Han gick till en annan, och fick samma svar. 
<sec/>
En tredje förtrodde honom öppenhjertigt, ”att det icke vore värdt att fråga efter den fru, som han nämnde; ty den onde fienden hade tagit henne.” 
<sec/>
Detta förargade fänriken, och han röt vresigt åt den, som sist svarat honom: ni bedrager er! djefvulen har påtändt detta hus, det vet jag nog; men han har icke tagit fru Bonauschiöld, och han skall icke taga henne! 
<sec/>
”Såå. Och det vet ni?” 
<sec/>
Der Teuffel! prata icke, utan säg mig, om ni sett fru Bonauschiölds kammarjungfru? 
<sec/>
”Ah, hvem har tid med sådant skräp! Men huru kan ni tro, att djefvulen skulle hafva velat taga fruns hus, om han icke äfven velat fara af med frun sjelf? Jo, jag skall säga er, och derpå tviflar ingen, att han har redan tagit henne.” 
<sec/>
Hvarför det? 
<sec/>
”Jo, ty hennes man i verlden, lagmannen, skrapade ihop alla sina penningar af orättfånget gods. Och hon har ärft honom. Derföre kan ni väl begripa, att f-n vill taga igen sitt.” 
<sec/>
Jag har ej tid att höra på er. 
<sec/>
”Så gack! Men det må ni veta, ni långa man, att emedan rätten har sin gång, skall detta hus aldrig mera uppbyggas, utan tomten här skall stå öde och tom till evig tid.” 
<sec/>
Hvarför det? 
<sec/>
”Det skall man få se en dag.” 
<sec/>
Tarteiffel! ni ljuger. Jag sjelf skall låta uppbygga detta hus. 
<sec/>
”Ni? Det ser ni just ut till.” 
<sec/>
Ja, det gör jag. 
<sec/>
”Men jag skall berätta er, att det kommer aldrig att ske. Ty jag kan också spå.” 
<sec/>
Ni är en ganska elak käring. 
<sec/>
”Och ni är en dj-l, kom ihåg det. Tror ni icke, att jag vet hvem ni är? Ni är en Tysk. Ni skall få höra af mig en dag. Ni vill fru Bonauschiöld väl, ni; men var viss, ni, att samma en, som lagt hennes orättfångna hus i eld nu, samma en skall göra att hennes tomt aldrig i verlden mera blir bebyggd. Det har Bakelse-Jeana sagt, och kom ihåg det! Kom hit ni om trettio år härefter, eller kom om femtio, kom om hundra år, och gå här emellan Diderifix- och Svenvintappar-gränd, så skall ni få se en slät plats just här: ja, så slät som min haka!” 
<sec/>
Sjelfva von Drachenmilch hade svårt att fatta sig, ty han hade knappt någonsin varit ute för en så bestämd menniska. Han viste i hast ej hvad han skulle svara, utan såg upp och tittade sig omkring. 
<sec/>
I detsamma störtade ett par herrar förbi, af hvilka den ena tycktes hafva fäst uppmärksamhet vid den sista talarinnan, emedan han hviskade halfhögt till den andra: ”Bakelse-Jeana!” 
<sec/>
Von Drachenmilch gick ifrån denna hop; men då han efter ett ögonblick ånyo skådade ditåt, märkte han samma herre i tal med den uddhvassa käringen, som gifvit sig sjelf nyss omförmälda namn. Han såg till och med, att hon efter några minuter steg upp från sina korgar och skräp, der hon förut satt, och följde de begge herrarne bort. Von Drachenmilch brydde sig icke mycket härom, men kunde ej undvika att erinra sig fysionomien på den ena af herrarne. ”Jag har sett den der nyligen,” sade han till sig sjelf. ”Hvem var det? Der Teuffel, nu mins jag! Det är den elaka karlen, som narrade mig på Solklubben, Robert Thott, ja! han, som för en dryg stund sedan gick bort med sin bror, och med min nådiga landsman. Och han har nu kommit tillbaka? Men jag ser icke till min von Pahlen vid hans sida? Och hvad kan den der Thotten vilja med käringen? Men .. Tarteiffel .. jag har icke tid nu .. jag har min förorättade frus sak att sköta. Ah .. se der .. den der måtte väl kunna säga mig något.” 
<sec/>
Han nalkades en annan grupp, stående närmare eldsvådan, och hvaribland ett par unga qvinnor syntes högst förtviflade. Detta gladde von Drachenmilch, ty han tänkte: i sådant tillstånd måste kammarjungfrun vara. 
<sec/>
Just i detsamma fick han höra en som sade: ”gråt icke, Gustava! söta Gustava Rosenholm – det är icke värdt!” 
<sec/>
Von Drachenmilch varseblef en ung karl af ganska godt utseende, som med dessa ord tilltalade en flicka bland dem fänriken nyss iakttagit. Han närmade sig. 
<sec/>
”Är det icke värdt?” gentog han barskt, och såg på den unge mannen, som efter utseendet kunde vara en betjent, en boqvist, eller en annan städad ungersven af mindre slaget. 
<sec/>
”Jo, jag skall säga er begge två, att det är ganska mycket värdt, att Gustava gråter!” fortfor von Drachenmilch på sin brutna Svenska, och vände sig omedelbart till flickan. 
<sec/>
Hon såg upp. 
<sec/>
”Hör man,” sade han, och gjorde sin röst så vänlig och mjuk som möjligt, ”har vackra Gustava icke varit med här i denna eld, och förlorat sin fru: det vill jag veta?” 
<sec/>
Flickan betraktade den långa fänriken med ännu högre förvåning. 
<sec/>
vidtog han. 
<sec/>
De kringståendes förundran steg till sin höjd. 
<sec/>
”Gustava, följ mig!” sade han och tog flickans hand. 
<sec/>
Hon drog sin hand bestört tillbaka. 
<sec/>
”Se så. Du är kammarjungfru hos nådifru Bonauschiöld? Tar jag fel om mitt märke?” 
<sec/>
Gustava Rosenholm gjorde ett utrop af glädje. Min herre vet då hvart min fru tagit vägen? Hvar är hon? hvar är hon? utbrast den goda flickan. 
<sec/>
”Följ mig!” svarade han. ”Hon har sjelf befallt mig uppsöka dig. Jag skall föra dig till henne.” 
<sec/>
Gustava tvekade ej ett ögonblick. Men hennes vän tyckte ej härom. Denna oroliga natt kunna många strykare passa på, menade han: det är bäst, att jag följer efter dem, så att jag ser huru det går med min lilla Gustava, och hvart han för henne. 
<sec/>
Så aflopp det också. Von Drachenmilch och Gustava gingo med snabba steg bortåt Nygatan. Hennes redlige vän och fästman, den unga boqvisten, följde dem på tio steg, tills han såg dem gå in i en port. Här utanföre skall jag ställa mig, så får jag väl märka, tänkte han. 
<sec/>
Von Drachenmilch lät med sin hörbara stämma vid dörren fru Bonauschiöld veta, att hon borde öppna. ”Jag för er kammarjungfru till er!” sade han. ”Sörj icke nu.” 
<sec/>
När fru Bonauschiöld förnam sin goda Gustava, blef hon så glad, att hon var nära att sluta den stackars gråtande flickan i sina armar. 
<sec/>
”Har du sett någon skymt af major Åke Thott?” sade hon. 
<sec/>
Icke den ringaste, svarade Gustava. Men bedrog jag mig, då jag tyckte mig märka, att han, i min nådiga frus sällskap, aflägsnade sig från elden? 
<sec/>
”Han gjorde så, Gustava. Han förde mig hit; men sedan har jag icke sett honom. Det är förfärligt. Han har försvunnit! Hvart .. hvarthän skall jag vända mig?” 
<sec/>
Tillåt mig att gifva ett råd, inföll Gustava. Vi begifva oss ut till Järfva. Någon olycka måste hafva händt majoren. På Järfva måste vi få bästa besked om honom. 
<sec/>
”Till Järfva, Gustava? Kan jag det?” 
<sec/>
När eldsvåda och stor nöd stå öfver oss, måste alla betänkligheter vika. Han måste ursäkta .. 
<sec/>
”Du har rätt, när jag tänker derpå. Det är omöjligt, att han skulle hafva kunnat lemna mig så här, om icke en oförutsedd olycka träffat honom. Hvad anar jag? Min Gud! kanske behöfver han i denna stund lika mycken hjelp som jag.” 
<sec/>
Befall, min fru, inföll von Drachenmilch; önskar ni resa till Järfva? Jag skaffar er vagn. 
<sec/>
Hon såg på den fremmande med allt högre beundran. ”Huru skall jag nog kunna tacka er!” utbrast hon. ”Ack, jag är kanske ej i den ställning, att jag någonsin kan återgälda er godhet?” 
<sec/>
Det är just det jag helst skulle se, svarade han. Ty då kunde jag säga, att jag gjort hvad jag bort göra emot er. Kort och godt: Donnerwetter! vi skola ej tala om detta, som ni aldrig skall kunna begripa. Befall, om ni vill hafva en vagn. 
<sec/>
”Jag tackar er.” 
<sec/>
I ögonblicket? 
<sec/>
”Ju förr, ju hellre.” 
<sec/>
O min herre, inföll Gustava Rosenholm, och närmade sig i sin ordning till den fremmande. En flod af tårar badade hennes ögon, och hon sade: ni vet icke hvilken välgerning ni begår äfven emot mig, om ni hjelper mig att bistå min olyckliga fru. Ty det är jag!.. det är jag .. som måste anse mig för orsaken till den förskräckliga olycka, som öfvergått henne och hennes hus .. 
<sec/>
”Hvad? Hvad, Gustava?” utbrast fru Bonauschiöld. 
<sec/>
O min nådiga fru! utropade den stackars kammarjungfrun och föll till sin matmoders fötter; det hviskas allmänt derborta, att denna eld är anlagd mordbrand. Men ingen skulle vid denna tid hafva kunnat intränga i huset, om icke .. om icke .. store Gud! skall jag våga säga ut det? Genom min försummelse, min fru, stod porten öppen. Evige, skall jag kunna vinna förlåtelse för detta? 
<sec/>
Så så, tänkte von Drachenmilch: det var då verkligen så, att porten stod öppen der, och han gick in .. och han förledde mig att taga detta för det rätta huset, han, och .. 
<sec/>
”Stig upp, Gustava!” sade fru Bonauschiöld, ”olyckan är skedd, tårar hjelpa oss icke nu.” 
<sec/>
Den gråtande flickan kysste sin matmors hand och omfattade hennes knän. Nu! utbrast hon slutligen och steg upp, nu känner jag på mig, att jag skulle kunna gå i elden af tacksamhet för så mycken godhet. 
<sec/>
”Dröj härinne, var hos din fru! trösta henne, om du kan, och vänta mig tillbaka om en kort stund. Vagnen skall vara här inom två minuter. Och sedan skall jag .. jag sjelf skall köra.” 
<sec/>
Von Drachenmilch gick med dessa ord. När han stod i porten, slog han handen för pannan. ”Fördömdt!” utbrast han högt, ”hvar skall jag få vagn, jag, som inga hästar har och intet åkdon eger?” 
<sec/>
Den hygglige boqvisten, lilla Gustavas tillbedjare, som, för hennes skull och för att iakttaga utgången, troget vaktade vid trappan till huset, hörde den stränga herrns barska utrop, nalkades och sade: vill min herre hafva vagn? 
<sec/>
”Ja visst. Hvem är ni, som frågar så? Aha, det är du, min yngling?” 
<sec/>
Jaa. 
<sec/>
”Det är du, som .. som bad Gustafva låta bli att gråta?” 
<sec/>
Ja, min herre. 
<sec/>
”Nå, kan du nu skaffa vagn, så gör du en god gerning. Kan du?” 
<sec/>
Jag tror mig kunna det. Min husbonde är en rik handlande. Han har hästar och vagn. Men .. så här midt i natten .. 
<sec/>
”Ja, just nu på natten!” 
<sec/>
Det får jag säga, att, skall jag uträtta detta, så är det endast för Gustavas skull! 
<sec/>
”Må vara, din skälm. Skynda bara; och betänk, att kanske .. jag säger bara kanske .. men kanske likväl blott för din skull glömdes en port att stängas i Didrik Ficks gränd, som .. om den hade blifvit stängd i natt, icke skulle hafva stått öppen. Skynda således, och gör dig icke stursk. Hästar och vagn, förstår du! Något för något, heter det, och det på ögonblicket.” 
<sec/>
Den unga boqvisten blef på ett underligt sätt slagen af dessa ord. Utan att svara, skyndade han sig bort. Von Drachenmilch stod qvar på trappan vid Stora Nygatan. Han beslöt vakta huset och iakttaga allt. 
<sec/>
Efter en stund kom verkligen ett equipage, rymligt och elegant efter tidens smak. Det körde fram och höll vid den trappa, der von Drachenmilch som bäst väntade. 
<sec/>
”Godt!” ropade han buttert, men ändå ganska glad. Derpå gick han in, och anmälde för fru Bonauschiöld, att allt var i ordning till resan. 
<sec/>
Hon trädde ut vid sidan af Gustava. Hon satte sig i vagnen. Von Drachenmilch intog kusksätet. Den unga tillbedjaren ställde sig bakpå som betjent. Så bar det utaf öfver Stockholms gator, fram till Norra malmen; och så öfver den, ut genom tullen, till stora landsvägen. 
<chapter/>

<chaptername>TJUGUANDRA KAPITLET.</chaptername>

<chaptername>RESAN.</chaptername>

<sec/>
Bör man tro ett bud, som sjelf påstår, att man icke skall sätta tro till det budskap, som medföres? 
<sec/>
Morgonen efter hela denna oroliga och händelserika natt uppgick solen öfver Stockholm så vacker och klar, som om ingenting farligt händt. Riksgrefvinnans vagn stod förspänd och i ordning utanför huset vid Kornhamn. Marie Susanne, åtföljd af sin mor, nedsteg utför trapporna; och mademoiselle Agnes Pasch trädde vid hennes sida, klädd i en fotsid, men ändå genom tygets älskvärda finhet lätt och behaglig reskappa. De togo ett varmt afsked af fru Cederlöf, och stego utan dröjsmål upp i den stora vagnen. Kusken gjorde en herrlig klatsch i den friska morgonluften; de kungliga hästarne gåfvo genom ett par kabrioler tillkänna sin helsa, sin styrka, och det nöje de kände af att få öfvergifva sitt fängelse, stallet, för att taga en glad promenad ute i fria luften. Vagnen rullade af, och förde snart de begge damerna ur hufvudstaden. Ett doftande landskap emottog dem. 
<sec/>
Oaktadt den glädje öfver resan, som afspeglade sig i Marie Susannes hela väsende, framskymtade likväl då och då en färg i hennes sköna ögon, som tillkännagaf, att hon ej kände sig fullkomligt utan all oro. 
<sec/>
”Jag kan icke undvika att vara i högsta grad nyfiken,” sade hon till mamsell Pasch, ”öfver betydelsen af den besynnerliga biljett, som lemnades mig af den der gamla gumman med spetsiga hakan, innan vår afresa i dag. Bör man tro ett bud, som sjelf påstår, att man icke skall sätta tro till det budskap, som medföres?” 
<sec/>
Minsann, ganska eget i sitt slag! svarade mademoiselle Pasch. Jag såg käringen blott i förbigående. Rörde det något vigtigt? 
<sec/>
”Vigtigt? ja, min store Gud. Skulle det ligga sanning i hvad som sades i brefvet, så kunde jag icke qvarhålla en enda glad känsla i min själ. Men – det är ju rätt oförklarligt? – hvad hon medförde på sina läppar, hvad hon sade, innehöll den dyraste försäkran, att jag icke skulle fästa mig vid brefvet: ännu mer, att jag just derföre, att det stod i brefvet, borde göra sjelfva motsatsen af hvad man i brefvet bad mig om.” 
<sec/>
Detta låter gåtlikt. Hvad tänker du sjelf derom, Susanne? 
<sec/>
”Min första känsla var att förkasta det skrifna ordet för det lefvande, som sade fullkomliga motsatsen, men som jag föredrog att följa. Skulle jag icke hafva gjort det, så befann jag mig icke nu i denna vagn. Jag skulle icke hafva rest från Stockholm.” 
<sec/>
Hvad vill det säga? utbrast Agnes Pasch med förvåning. Denna resa var ju fullkomligt afgjord, och har ju dessutom skett på riksgrefvinnans befallning? 
<sec/>
”Den har så. Men händelser inträffa, då man måste trotsa allt.” 
<sec/>
Om detta allt bör behållas som en hemlighet, blott känd af dig sjelf, hvarföre då, min goda Susanne, har du yppat för mig det minsta ord derom? 
<sec/>
”En hemlighet? nej. Tvärtom, jag behöfver meddela den med en vän, hvars klokhet och ömhet för mig jag så väl känner.” 
<sec/>
Hvarföre sade min Susanne ej ett ord åt fru Cederlöf, sin goda mor, före afresan? 
<sec/>
”Ack, jag ville det ej. Jag önskade icke oroa henne.” 
<sec/>
Men, store Gud! hvad bör jag tänka om detta? 
<sec/>
”För öfrigt,” fortfor Marie Susanne, ”var jag i afresans ögonblick så öfvertygad om biljettens osannfärdighet, att jag på gummans ord ej frågade derefter. Jag for således, och ville – ej förskräcka min mor. Men efteråt hafva betänkligheter vaknat hos mig. Det skall snart visa sig, om jag oroas utan skäl. Vid första stationen redan skall jag finna, om det händt Clas Manuel någonting.” 
<sec/>
Grefve Clas Thott? Var biljetten från honom? 
<sec/>
”Nej.” 
<sec/>
Men den rörde honom? 
<sec/>
”Brefvet var kort och anonymt, hvilket genast gjorde det misstänkt i mina ögon; ty hvarföre kunde ej författaren tillkännagifva sig, om han ville svara för sina ord?” 
<sec/>
Och hvad sade han? 
<sec/>
”O min Gud, det förskräckligaste af allt! Clas Manuel skulle vara insatt, hette det; hvarföre biljettförfattaren lade mig strängt på hjertat att icke nu resa från Stockholm.” 
<sec/>
Du anar ej från hvem brefvet kunde vara? 
<sec/>
”Det är mig omöjligt; jag känner ej stilen.” 
<sec/>
Mademoiselle Pasch blickade framför sig. Efter några ögonblicks begrundning inföll hon: det måste vara från någon, som icke gerna ser, att du nu träffar riksgrefvinnan, och som derföre velat afhålla dig från resan. 
<sec/>
”Ja, det är ju alldeles förundransvärdt! Och hvarföre skulle Clas insättas? Det är orimligt ... Han har ingen rättegång, ingen sak. Gumman, som noga betraktade mig, under det jag läste skrifvelsen, utbrast, då jag slutat: tro ej ett enda ord af det der.” 
<sec/>
Högst märkvärdigt! Hvarföre var hon då skickad? Hon tyckes ej hafva varit rätt trogen emot den, som afsändt henne. Frågade du henne ingenting vidare, Susanne? 
<sec/>
”Jo, det måste jag väl. Då hennes uttryck voro så afgörande, bad jag henne närmare uppgifva hvad hon viste. Hon var ganska beredvillig dertill. Mitt unga fruntimmer, sade hon, man vill afböja denna er utfärd till landet. Men res på mina ord! Hvad som står skrifvet om en viss person, som ni älskar, har ingenting att betyda, och bör ej hindra er. Det säkraste för er är, att göra alldeles tvärtemot hvad man råder er ifrån detta håll.” 
<sec/>
Hm! Men detta skulle också kunna tydas som en utlagd snara, för att desto vissare få dig ur Stockholm nu, och hindra dig från att göra något till din grefves räddning, ifall någonting ändå verkligen skulle hafva händt honom. 
<sec/>
”Just det har efteråt fallit mig in. Jag sitter och ångrar min resa. Midt under detta angenäma väder, denna intagande färd, hvilken smärta gjuter ej osäkerheten i min själ!” 
<sec/>
Tillhör gumman klassen af dem, som man frågar efter? Är hon af de visa? Spår hon? Vet hon hvad man kallar någonting? 
<sec/>
”Hon förtrodde mig med en viss stolthet sitt namn, och tillade, att jag i henne skulle hafva ett pålitligt stöd vid förefallande skickelser. Ett sådant behag fann hon i min person från första stunden, hvad tycks? Var icke det vackert af henne?” 
<sec/>
Nå, hvad hette hon? 
<sec/>
”Hon gaf sig sjelf ett ganska roligt namn: hon kallade sig BakelseJeana.” 
<sec/>
Hvad hör jag? Detta namn känner jag. Bakelse-Jeana? Hon hör till de trovärdiga. Hon njuter af ett ganska utmärkt käring-renommée i hela Stockholms stad. 
<sec/>
”Mademoiselle har hennes personliga bekantskap?” 
<sec/>
Nej. Jag skulle eljest hafva igenkänt henne, när hon kom till dig med biljetten, Susanne. Nej. Men jag vet tillräckligt om henne i alla fall. 
<sec/>
”Jag kan således förlita mig på hvad hon sagt?” 
<sec/>
Du kan det; derom är jag öfvertygad. 
<sec/>
”Det har således ingenting händt Clas Manuel?” 
<sec/>
Ingenting. Eller, om det händt honom något, så vet Jeana, att saken ingenting har att betyda. 
<sec/>
”Huru lugn gör ni mig icke, goda Pasch! Som jag säger, det skall snart visa sig.” 
<sec/>
Så mycket bättre. Men hvaraf drar du den slutsatsen, Susanne? 
<sec/>
”Clas Manuel, som bittida i dag morse skulle afresa i sällskap med löjtnant von Pahlen, samma väg som vi sjelfva, har med mig gjort den öfverenskommelsen, att dröja och invänta oss vid första hästombytet. Vi finge då det nöjet att se hvarann, talas vid, och sedan ..” 
<sec/>
Sedan? 
<sec/>
”.. skulle vi ju kunna resa i sällskap hela den öfriga vägen? Har mademoiselle Pasch något deremot? De begge herrarne på sina hästar, ridande på hvar sin sida om vår vagn, det vore ju en ganska god och angenäm eskort?” 
<sec/>
Förträffligt: deremot kan jag icke hafva det ringaste. 
<sec/>
”Första hästombytet på denna väg är Barkarby. Der träffa vi Clas Manuel och von Pahlen. Ack, hvilken luft i dag! Hvilken aromatisk ånga från skog och äng!” 
<sec/>
Jag deltar i din oskyldiga glädje, älskade Marie Susanne. Dessa begge hofkavaljerers sällskap har någonting ganska angenämt: det har jag redan erfarit under den högst korta bekantskap, jag hittills gjort med dem. Låtom oss nu vara glada, och tänka på hvarken Bakelse-Jeana eller biljetten, åtminstone ej förrän vi komma till Barkarby, och der se, om vi hafva någon anledning till bekymmer. 
<sec/>
Vagnen rullade den präktiga landsvägen fram. Man hade längesedan vid Järfva vikit af till venster och lemnat den stora Upsalavägen. Man hade till och med kommit förbi Rinkeby och Spånga kyrka. 
<sec/>
Mademoiselle Agnes, ehuru vida äldre än Marie Susanne, hade, till följe af sin egenskap som artist, genom oafbrutet umgänge med det sköna bibehållit ungdomlighet och lif i väsendet. Den täcka flickan, intagen af sin friska, goda kärlek till en ädel man, fruktade ej här att i en äldre väns närvaro tala om den älskade: köld eller åtlöje mötte henne icke: apathi afväpnade henne ej. En ganska egen orsak gjorde, att Agnes Pasch fann behag i att höra på detta okonstlade hjertas fria utgjutelser om en, som väl icke eljest kunde intaga henne så. Hon var målarinna. Hennes varmt lefvande begär bestod i att uppfånga hvad hon kallade: anletsdragens lyckliga minuter. Hon hade gjort till sin uppgift ej blott att porträttera, men att afbilda menniskotyckena och dragen i deras mest intagande stunder. Hvarje ansigte kallade hon en ”rudimateria”, så länge hon endast sett det till de fasta formerna, och ej ännu blifvit vittne till själens spel inom denna sin verld. Hvarje ansigte såsom ”rudimateria” har minst hundrafemtio anleten, ”förädlade”, brukade hon säga; och hvartenda af dem förtjenar sitt porträtt. Under det att Marie Susanne med så mycken förtjusning talade om den ena lilla anekdoten, efter den andra, från hofvet, från drottning Ulrika Eleonora, från fröken Taube, och från den ”vackra pagen”; satt Agnes vid hennes sida i ett annat slags förtjusning: hon bara beskådade: hon kände sig säll af blicken på de uttryck, som sällheten tog sig. Hon tänkte för sig sjelf: huru mången föreställer sig icke kärleken som en illusion, en tom fantasi, ett bedrägeri? och likväl är den intet af allt detta, så fort man fattar den rätt: så snart man icke dermed förstår något annat än hvad den är. Den utgör sjelf den fullkomligaste verklighet, den renaste sanning. Den besitter hemligheten af det högsta djupsinne under en enkel och klar yta. På en gång heliga och saliga tillstånd, då sann glädje och rent själsallvar äro ett! Hvem kunde dock skapa ett anlete, som i sina drag uttrycker detta? Ingen, som ej sett det först. Jag vill se .. jag vill se .. fortfor målarinnan leende för sig sjelf, och försänkte sig allt mera i betraktelsen af henne vid sin sida, som hon, på skämt och när hon menade som bäst, brukade kalla sin muntra silfvertvätterska: och hvilken intet mera viste om sig, än blott att hon älskade den vackra pagen. 
<sec/>
Nu rullade vagnen af till venster från vägen, och stannade på en gård. Man befann sig vid Barkarby. 
<sec/>
Här stodo inga stolta ridhästar: inga kavaljerer syntes, som väntade. 
<sec/>
Marie Susanne blickade omkring sig åt alla håll. En fin blekhet började utbreda sig, lik den skäraste hvita sarge, öfver hennes kinder. Dock förtviflade hon ej. 
<sec/>
Agnes Pasch delade hennes bekymmer. Skulle brefvet ändå hafva innehållit sanning? Skulle deremot den kloka gumman hafva framkastat opålitliga försäkringar? Kanske gjorda med flit, för att vilseleda? 
<sec/>
En tyngd lade sig öfver hjertat: Marie Susanne började andas på ett sätt, som hon endast vid få tillfällen erfarit. Har jag blifvit bedragen? hviskade hon till sig sjelf. 
<sec/>
”Vi dröja här en stund,” inföll mademoiselle Agnes. ”Ett par sådana kavaljerer kunna ju alltid hafva fått något förhinder, som gjort det omöjligt för dem, att infinna sig så tidigt som de ämnat?” 
<sec/>
De begge damerna stego ur vagnen. Det är alltid angenämt att taga sig en liten vandring i det gröna, när man åkit tvenne timmar. Barkarby kan af ingen kallas ett vackert ställe, hvarken till läge eller åbyggnader. De tvenne resande, här, stannade också för ingen del på gästgifvargården. De aflägsnade sig derifrån, gingo uppför backen och kommo fram emot Järfälla kyrka. Gent emot denna kyrka stodo på andra sidan om vägen täcka, löfrika lundar, som behagligt stucko af mot åkrarne kring kyrkan och den stora mörkröda klockstapeln. De begge fruntimren upptäckte här till och med en slingrande biväg, som ganska förledande inbjöd till lustvandring. De viste icke, att denna smala väg dock i sjelfva verket var ganska lång, sträckte sig in åt hela det vida Sollentuna, och ej slutade förr än vid Pommern, eller rättare vid det Skolhus, som på sednare tider blifvit så ytterst ryktbart i denna nejd. Också hade de den försigtigheten, att ej våga sig för långt in på denna biväg. De vände om, kommo till stora landsstråten igen, och gingo åter ut före till Barkarby. Dock dröjde de en stund vid gatan till Hägerstalund, och betraktade på afstånd detta ansenliga herresäte. ”Hvad har icke ändå landet allt!” utbrast mademoiselle Agnes. ”Ja, det är obeskrifligt!” svarade Susanne, och en suck från hennes bröst tog sig luft, utvisande att hon saknade allt. 
<sec/>
Nu hade man uppehållit sig en god stund. Man gick fram till häststationen, och tyckte sig ega rätt att finna de väntade herrarne. Men Barkarby gård stod lika tom som förut. 
<sec/>
Först nu föll mademoiselle Agnes på den tanken, att man måste utfråga värden på stället. ”Det kunde ju möjligen hända, att han viste någonting?” 
<sec/>
Gästgifvaren utkallades. Det var en åldrig man, med klokt och rundlagdt ansigte. Mademoiselle Pasch såg genast i hvilken af sina konstkategorier hon hade att insätta det. Men derom var vid detta tillfälle minsta frågan. 
<sec/>
Mannen uppgaf, att ett par herrar ridit förbi här förut på dagen. 
<sec/>
”Ridit förbi?” 
<sec/>
Ja. 
<sec/>
”Men de skulle icke rida förbi, utan stanna här,” inföll mamsell Pasch; och Susanne lyssnade på hvarje ord med ett barns uppmärksamhet. ”Är det längesedan de redo om här?” 
<sec/>
Åhja. Åhnej, icke så hiskligt länge just, svarade mannen. 
<sec/>
”Sade de ingenting om några fruntimmer, som de väntade här? Dröjde de icke ett ögonblick?” 
<sec/>
Åhjo, litet. Åhnej, jag skall icke säga just, att de dröjde. Och med mig talade de ej om några fruntimmer. Hvartill skulle det gagna? Men så mycket kan jag säga, att de språkade om ett par fruntimmer likväl. 
<sec/>
”Min Gud! der hafva vi det. Hvad sade de?” 
<sec/>
De talade med hvarann bara. 
<sec/>
”Hörde ni ingenting?” 
<sec/>
Åhnej. Åh, visst hörde jag något af hvad de sade. 
<sec/>
”Och det var?” 
<sec/>
Det var, att de skulle träffa ett par resande fruntimmer, som skulle komma åkande: men dem skulle de träffa först vid Rännarskedet. Så tyckte jag de nämnde. 
<sec/>
”Rännarskedet, hvar ligger det? Känner ni det stället, min vän?” sade mamsell Pasch åt hofkusken, som körde deras vagn, och som många gånger farit denna väg till och ifrån Ekolsund. 
<sec/>
”Jo, det känner jag,” svarade denne. ”Vi hafva ännu ett godt stycke till Rännarskedet; långt på andra sidan om Järfälla kyrka. 
<sec/>
”Är det en herrgård?” 
<sec/>
Nehej. Rännarskedet ligger på en stor skog, Sollentuna Allmänning; och är skogvaktarboställe åt honom, som styr och ställer på skogen. Så mycket har jag hört. 
<sec/>
Det är riktigt, försäkrade gästgifvaren. 
<sec/>
”Tack för underrättelsen,” sade mamsell Pasch. ”Farväl, min vän!” 
<sec/>
Vi kunna nu ingenting bättre göra, än resa, fortfor hon. Stig upp, goda Cederlöf! vi böra hoppas det bästa, och att vi skola träffa våra vänner vid det der nya stället, som i alla fall ligger på vår väg, och icke förorsakar oss någon krok.” 
<sec/>
Man satte sig således upp. Man började åka under friska förhoppningar och med nya tankar. 
<sec/>
Det gick raskt. Man for utan dröjsmål och betänkande öfver korsvägen, som på en gång gaf utsigt åt tvenne herrliga sätesgårdar: på höger Säby, på venster Jakobsberg; men man hade icke tid att beundra någondera. Efter en stunds färd, började åkerfälten minskas och trakten blifva skogrik. Man hade lemnat hela Järfälla socken; man befann sig på den vidsträckta häradsallmänningen. 
<sec/>
”Här är Rännarskedet” – sade kusken, drog in tömmarne och pekade på en liten grupp låga byggningar, belägna till venster om landsvägen – ”befaller herrskapet, att jag stannar?” 
<sec/>
Marie Susanne såg sig om. 
<sec/>
”Ah – se!” utbrast hon. 
<sec/>
Hvad? Ja, verkligen! der stå tvenne sadlade hästar, bundne vid tyglarne utmed gärdesgården, som går till hufvudbyggningen. Men hvar äro våra begge hofkavaljerer? 
<sec/>
”Jag kan icke heller upptäcka dem.” 
<sec/>
Betjenten fick befallning, att gå in och fråga folket på stället. 
<sec/>
En åldrig kära mor – madamm eller fru: med ett ord, skogens beherrskarinna i egenskap af skogvaktarens sjelfva hustru – kom, efter att hafva tagit sin lilla nödvändiga tid på sig, ut i stärkt, uppsatt mössa, och neg på bron i ett nigande för det förnäma herrskapet i vagnen. 
<sec/>
”Ja, mina nådiga!” sade hon, ”herrarne hafva kommit, och bedt, att, om fruntimmerna anlände medan de voro borta, så skulle de ändtligen dröja och vänta. Herrarne hafva blott tagit sig en smula spatsering upp som åt Hemmetstorp och Iliansboda, på skogen här. De ville räta på sig litet efter ridten. Var så god och stig in, om det behagas!” 
<sec/>
Vi sitta hellre i vagnen, medan vi vänta, sade Marie Susanne till mademoiselle Agnes. Den der skogsfrun ser mig ej så treflig ut, som hon smyckat sig och gjort sig intagande. 
<sec/>
”Som du vill. Jag sitter rätt gerna här. Men ett glas friskt källvatten kunna vi begära af den stackars skogsvaktarhustrun, så blir hon glad och finner oss hyggliga, sade den menniskovänliga artisten. 
<sec/>
Kusken fick befallning att hålla. 
<sec/>
Man väntade en qvart, en halftimme, tre qvart. Frun i uppsatta mössan tittade allt emellanåt ut på bron, och såg på herrskapet. Men hon teg och gick in igen, då ingen ville henne något. 
<sec/>
”Det är dock märkvärdigt, att Clas Manuel och von Pahlen kunnat aflägsna sig så? Hvart hafva de gått nu igen? Till Iliansboda, tror jag hon sade? Det är ju förundransvärdt? Och de hafva befallt säga till, att vi skola vänta?” 
<sec/>
Damerna bidade således timmen ut. 
<sec/>
De väntade ännu en hel timme till. 
<sec/>
I ett ögonblick steg hofkusken fram till vagnen och sade: ”jag ser några komma hit, derborta på en smal skogsväg; hm .. men ..” 
<chapter/>

<chaptername>TJUGUTREDJE KAPITLET.</chaptername>

<chaptername>BAKELSE-JEANA.</chaptername>

<sec/>
Nu är den elake narrad! Det har jag gjort. 
<sec/>
Vi befinna oss för ett ögonblick på Solklubben vid Westerlånggatan. Det var om morgonen på samma dag. 
<sec/>
”Bastian, skynda dig! säger jag, Bastian!” hördes en skärande röst ropa i en af de yttre salarne hos herr Westerfelt. Den unga, viga källarsvennen, hvars namn nämndes, och som vi förut lärt känna under guerillakriget mot den Tyska fänriken, kom ut från skänken, der han hade sina vigtiga morgongöromål med sköljande af klingande glas och sköna flaskor. Han icke blott kom, utan kom i flygande; ty han tyckte sig igenkänna en röst, som han mycket älskade. 
<sec/>
När han befann sig i yttersalen, störtade han omedelbart i armarne på röstinnehafverskan, som ropat på honom. Välkommen och Gudsfred, min mormor! min snälla mormor-gumma, hur mår du i dag? 
<sec/>
Det var Bakelse-Jeana han famntog. 
<sec/>
”Jo, jag mår godt, Bastian! Men nu hafva vi icke tid med det. Säg mig, pojke, har du mycket brådtom i skänken?” 
<sec/>
Herr Westerfelt ligger och snarkar ännu; ty han har sofvit fint förut i natt, och tar igen sin skada. Jag har icke sofvit alls, jag; och det är bra. 
<sec/>
”Jag har något att fråga dig om på samvete, Bastian!” inföll gumman. 
<sec/>
På samvete? Det är bra. 
<sec/>
”Hör du .. lyssnar någon på oss här?” 
<sec/>
Bastian såg sig om åt alla kanter. Nej! svarade han. 
<sec/>
”Jag har nyheter om en viss herre, vet du, pojke. Den der gref Robert Thott, vet du ..” 
<sec/>
Åh! den? 
<sec/>
”Han träffade mig ute i natt vid eldsvådan. Han kände mig icke förut till person, sade han, men hörde mitt namn nämnas i förbigående, och ville gifva mig en kommission, emedan han behöfde någon som uträttade den och ej viste någon bättre; ty han hade af folket på Solklubben hört sägas, sade han, att ”Bakelse-Jeana” skulle vara en inmarig och präktig käring. Är det sant, Bastian? Har ni talat vid den der herrn om mig?” 
<sec/>
Jo, jag har hört herr Westerfelt rekommendera er, mormor, hos den der grefven. 
<sec/>
”Så. Då förstår jag. Det är riktigt, hvad mig vidkommer. Men nu vill jag veta hvad jag skall tänka om den der grefven sjelf. Är han en hel karl? är han som han skall?” 
<sec/>
Bastian såg sig om ännu en gång. Då han förvissat sig att ingen hörde dem, svarade han: mormor! jag tycker icke om den grefven. Det är en räf och en elak karl. Han går efter sin nästas argesta. 
<sec/>
”Just det trodde jag,” inföll Bakelse-Jeana. ”Det var väl, Bastian, att jag fick veta om honom i tid. Han har säkert några illfunder för sig. Det roar mig, att göra om dem för honom. Bastian, har du något begrepp om hvart den utländske löjtnanten tagit vägen, som ni hade några dar här inlåst i edra rum?” 
<sec/>
Han är ute härifrån, mormor. Åt honom får ni icke sälja några bakelser i dag. 
<sec/>
”Det är skada; jag tycker om den karlen. Det var ju honom, som Robert Thott ville som värst åt?” 
<sec/>
Ja. Hahaha! Men den söta, vackra mamsell Susanne Cederlöf från hofvet skaffade honom ut ur nästet; och jag kan säga, vet mormor, att jag, jag hjelpte till. Det var bra. 
<sec/>
”Du har berättat mig det, Bastian. Och hvad tycker du, min gosse, att nu har jag ett bud att framföra från gref Robert Thott till henne – till sjelfva Marie Susanne, lilla hofsilfret, vi kalla.” 
<sec/>
Det är visst misstag, mormor. Det måtte ej vara från gref Robert, utan Clas Thott; ty det vet jag, att gref Clas är henne bästa vän. 
<sec/>
”Det känner jag också, Bastian. Men budet är från den otäcka Thotten, säger jag. Det vet jag bäst. Han gaf mig tre daler silfver, och lofvade mig tre daler till, om jag uträttade hans uppdrag efter önskan. Är det att vilja muta mig? grefunge! Jag tog silfverslanten, och sade till mig sjelf: det är klokast jag går in härpå, så vänder den onde sig icke till någon annan. Så jakade jag till hvad han bad mig om, och tänkte: godt, min gubbelur, jag skall lura dig, såsom rätt är.” 
<sec/>
Det var bra! Hahaha! Hvad skulle ni uträtta hos lilla hofsilfret? 
<sec/>
”Jag skulle söka mamsell Cederlöf frampå morgonen i dag, rättnu om en stund, Bastian; och genom goda ord söka förmå henne att icke resa ur staden. Han hade skrifvit om detsamma i biljetten, som jag skulle framlemna, men jag borde understödja den med mina ord, sade han; ty jag var en klok person, behagade han yttra. Gref-räf, du! narrar du mig, du?” 
<sec/>
Hvarföre ville Robert hindra lilla hofsilfret att resa från Stockholm, mormor? 
<sec/>
”Det spörs väl. Men vet du, Bastian, hvad som skulle vara orsaken, att hålla henne qvar? Jo, att hennes bäste vän, gref Clas Thott, skall vara insatt i natt. Har han blifvit innarrad hos er på Solklubben, Bastian? Sitter han inne här?” 
<sec/>
Nej. 
<sec/>
”Är det visst?” 
<sec/>
Här fins ingen ”arrêterad” nu; det försäkrar jag min mormor. 
<sec/>
”Då har den listige gref Robert någonting under det här. Han har således ljugit i sin utsago till mamsell Marie Susanne. Men han har hittat på detta till bevekande orsak, för att hålla lilla hofsilfret qvar i Stockholm.” 
<sec/>
Ja, det är nog möjligt. Om icke gref Clas sitter inne på något annat ställe: på Solen är han ej. 
<sec/>
”Nej, Bastian. Det är en så rask herre, att fins han icke här, så har ingen nästlat in honom hos sig. Ty endast Westerfelt är karl till dylikt. 
<sec/>
Nu har jag besked; du skall snart se mig. Farväl, min gosse!” 
<sec/>
Den hederliga gumman aflägsnade sig genast, ty tiden var inne, då hon borde vara vid Kornhamn hos mamsell Cederlöf. 
<sec/>
Hon vandrade dit, gaf henne biljetten; men i öfvertygelse, att gref Robert hade sina skäl att vilja bedraga och förleda mamsell Marie Susanne, bad hon henne alldeles icke rätta sig efter brefvets innehåll, såsom läsaren redan känner. 
<sec/>
Bakelse-Jeana gick. Men hon dröjde i grannskapet, tills hon med stor glädje såg vagnen fara bort, och de begge fruntimren i den. 
<sec/>
”Nu är den elake narrad. Det har jag gjort!” utbrast hon. 
<sec/>
Hon kände en stor fröjd i sitt hjerta, och gick tillbaka till Solklubben, der hon ånyo träffade sin dotterson. 
<sec/>
”Bastian!” sade hon, ”vet du hvad som har skett? Lilla hofsilfret har rest! Hon far nu till sin förnäma matmoder på Ekolsund; och jag tänker det var just det rätta; ty dit ville visst herr Robert, grefven, att hon icke skulle komma så snart.” 
<sec/>
Hvarför tror mormor, att han icke ville det? 
<sec/>
”Jaja, nog om det. Jag känner en viss person, åt hvilken jag ofta går ärenden; och jag vet sjelf något om den saken.” 
<sec/>
Men vet mormor, sade Bastian, och såg bekymrad ut: den här gången har mormor blifvit litet narrad af sig sjelf. 
<sec/>
”Huru så?” 
<sec/>
Jo, jag har nyss träffat en bekant: mormor Jeana känner honom också litet, tror jag. Det är den gamle token Anders, som aldrig kunnat blifva sin egen, utan gått kypare tills han blifvit femtio år. 
<sec/>
”Anders Snakenborg?” 
<sec/>
Ja, just han, gråhåringen, garçonen. 
<sec/>
”Nå, hvad har han sagt dig?” 
<sec/>
Han kom hitupp till oss på Solklubben för ett ögonblick sedan, medan mormor var borta, och hade ett och annat ganska narraktigt att förtälja från Gaspolins. 
<sec/>
”Från erketjufvens!” utbrast Bakelse-Jeana med uttryck af på en gång högsta nyfikenhet och en förvåning, som hos den kloka käringen ej var vanlig. Hon nästan slukade sin dotterson med sina blickar. ”Hahaha, Bastian!” fortfor hon, ”hvad ville den hederliga Anders?” 
<sec/>
Jo, han kom hit för att hos oss af gammal bekantskap få låna några flaskor vin och litet godt i matväg, emedan herr Gaspolin sjelf vore borta på en liten ”lusttour” – sade Anders – och de dernere vid Munkbron i hast bekommit gäster på natten, som skulle hafva ”underhåll af huset.” Det begrep jag allt hvad det ville säga; ty det belydde nödtvungne gäster. 
<sec/>
”Insatte, Bastian? Jojo, jag vet, att man stundom brukar sådant på Riksdalershuset. Men vidare, vidare! hvilka voro de tillfångatagne?” 
<sec/>
Mormor, jag hörde på Anders, att åtminstone den ena af dem var grefve Clas Thott. Han måste berätta mig till punkt och pricka allt hvad han viste om de tillfångatagne; emedan, när Anders i sitt förtroende vände sig till mig för att bekomma vinet och köttet, jag öppet sade honom, att jag försträckte honom ingenting, förrän han sade mig hvad jag ville veta. Och för mig tyckte han sig icke behöfva göra en hemlighet deraf, i synnerhet som han icke stort älskar Gaspolinerna, utan endast är qvar på Riksdalershuset, efter han varit för tafatt att skaffa sig något bättre. Allt det der förstod jag i grund. 
<sec/>
”Ts! Bastian,” afbröt Bakelse-Jeana otåligt, ”fick du också veta hvem som befordrat gref Clas till Riksdalershuset?” 
<sec/>
Säkert hans bror, den der Robert, som vi nyss talade om. 
<sec/>
”Skönt! der hafva vi det. Den skrymtaren! och sedan skrifver han och skickar till sin brors fästmö, likasom af ett medlidande, att hon måste vara qvar i staden för att .. haha! Gref Robert har bestämdt haft något inunder detta; och jag är ganska glad, att jag narrat den skrymtaren, och låtit min lilla, snälla Cederlöf resa. Nu fort, Bastian! jag skall sjelf begifva mig till Riksdalershuset, och det i ögonblicket.” 
<sec/>
Mormor? Nej, det får ni icke göra, min goda mormor!” utbrast den unga källarsvennen förskräckt. 
<sec/>
”Hurså? hvad fruktar du för?” inföll Bakelse-Jeana. 
<sec/>
Riksdalershuset är ett mycket farligt ställe, svarade han, och jag ville icke förlora min snälla mormorgumma för allt godt i verlden. Skall något uträttas der, så smyger jag mig hellre sjelf dit. Hvilket oerhördt näste! Jag ville likna det vid ett adeligt slott, så våldsamt bär man sig åt der mot folk. Det har jag hört. Nej .. 
<sec/>
”Du torde nog få gå dit med, Bastian, om det tarfvas. Men till en början begifver jag mig ensam dit. Och var icke rädd för gumman, kära du. Bakelse-Jeana vet sina vägar och känner sin fårull på långt håll. Du må tro, jag kan nog verka på Anders, om jag vill. Jag måste nödvändigt utforska, om gref Clas sitter der? Jag älskar hans lilla silfver så högt: för hennes skull gör jag allt. Och dessutom roar det mig in i själen, att bedraga bedragaren, brodren. Kan jag lyckas att taga gref Clas ut ur det Gaspolinska palatset, då tänker jag, att jag gjort gref Robert ett dugtigt skälmstycke: och det skulle fägna mig i själen. Dessutom har jag sagt och bedyrat för Marie Susanne innan hon for, att hennes vän icke var i fängsel; samt att brefvet hade intet att betyda. Alltså måste jag ställa så till, att hvad jag sagt åt henne, blir en sanning.” 
<sec/>
Akta sig bara, mormor! sade Bastian ännu en gång och höjde pekfingret varnande. 
<sec/>
”Jag går dit på stund, min gosse, och du skall nog få höra utaf mig, var icke rädd.” 
<chapter/>

<chaptername>TJUGUFJERDE KAPITLET.</chaptername>

<chaptername>KRON-LOTTA.</chaptername>

<sec/>
Den gamla gossen, jag känner honom! Han skall icke igenkänna mig. 
<sec/>
Den hederliga bakelsemångelskan gick utföre till Munkbron. Hon kallade icke det Gaspolinska hemvistet Riksdalershuset, såsom det emellan förtrogna vänner på stället hette i högtidsstil, utan hon titulerade det mycket enkelt: Tjufgömman. Hon hade sig bekant, mera än mången, och kanske bättre än sjelfva stadens styrelse, att egaren till detta hus, under förevändningen att uthyra smålägenheter åt fattigt folk, egentligen dref det yrket att hysa, besolda och ordentligt i sin tjenst begagna tjufvar, hvilka här, då det behöfdes, gömdes undan allmänhetens ögon. När också tjufgods här doldes, och då slutligen till och med personer gömdes, som man af någon orsak ville hålla från det yttre lifvet; så hade Bakelse-Jeana ganska giltiga skäl för sin särskilda benämning. 
<sec/>
Hon gick, som vanligt, med sin korg under armen, deruti färska gorån prunkade i upplagda högar, vid sidan af nyss gräddade vofflor och pepparkakor af en högst obetydlig ålder. Hon förde sig med flit i en krokig ställning, för att desto bättre kunna betrakta gatan, och derunder tänka på mycket, som ingen borde upptäcka i hennes ögon. Äfven brukade hon käpp med dobbsko. Men den uppsatta mössan, hvilken intet fruntimmer af hennes år på den tiden gerna ville undvara, så fort hon egde råd dertill, bar mormor Jeana af mera fina och välstärkta ämnen, än mången annan. Genom denna sin hufvudbonad höll hon sig i respekt; ty hvar och en skulle vid blicken derpå nödvändigt tänka: det måste vara en superb käring! 
<sec/>
Under det Bakelse-Jeana inträdde på gården till Riksdalershuset, sade hon sakta för sig sjelf: ”den gamle gossen, jag känner honom! Han skall icke igenkänna mig. Hans dåliga minne, hans usla tafatthet, hans syra, skola dock denna gång bära söta frukter.” 
<sec/>
Men hon var för klok, att träda omedelbart fram i dagen, innan hon först en smula sett, huru man hade sig inne på denna beryktade gård. 
<sec/>
”Jag tror hela tjufgömman i en hast blifvit uttömd?” anmärkte hon. ”Jag ser ingen katt, ej en hund, blott en gråsparf, som hoppar från sophög till sophög, och uppsamlar fjäder efter plockad tjäder. Men det var obegripligt ..” 
<sec/>
”Ts! der kommer Anders Gafvel ..” 
<sec/>
Men junker Anders var icke uppmärksam mot fruntimmer. Han gick tvärt öfver en vinkel af den stora gården, och steg på så fort, att det såg misstänkt ut för en man af hans år. 
<sec/>
”Här står ändå ganska visst någonting på!” tänkte Bakelse-Jeana, och vågade närma sig till en af sidodörrarne till trädpalatset vid Munkbrovattnet. 
<sec/>
Hon kom obehindradt in: ingen vakt, ingen post hindrade henne. ”Nog syns det åtminstone, att Gaspolin är borta, så mycket tar jag för säkert, då här går så vårdslöst till. Och jag stiger på!” 
<sec/>
Hon hade ej stigit på långt i första rummet, innan hon plötsligt hörde en stark skrattsalfva, liksom från ett stort antal personer i en sal innanföre. ”Ser man på! tjufvarne göra sig en glad frukost på morgonen? De hafva kommit hem med allt hvad de myntat under natten. Och myntmästaren sjelf är icke hemma för att taga ifrån dem myntet, och gifva dem några ömkliga kopparören för besväret. Derföre äro de glada. Jag stiger på. De skola behöfva bakelser i sin glädje, och de skola äta dem.” 
<sec/>
Hvad som gaf den fattiga gumman ett så orubbligt mod, var känslan af den goda bedrift hon hade i sinnet att utföra. Klok var hon nog, men egde intet af det slags dumma klokhet, som nedstämmer modet i hjertat, och gör djerfheten om intet. 
<sec/>
Hon tog locket af sin korg, och lade ett par rara pastejer öfverst på pepparkakorna, till lockbeta. Derefter nalkades hon dörren till inre salen och knackade på. 
<sec/>
Men ingen varseblef hennes signal, eller efterfrågade den. Deremot hörde hon sjelf en myckenhet ord, som i hast började flöda, och stämmor, väl någongång grofva, men till största delen fina, halfhesa, löjliga. 
<sec/>
Skriket derinne tilltog, under förökadt skratt. 
<sec/>
Bakelse-Jeana, som genom dörren var stängd derifrån, kunde ej se hvilka menniskor här med så vild munterhet yttrade sig; men hon uppfångade noga hvart ord, och tyckte sig då och då höra ett par brutna stafvelser från junker Anders’ läppar. 
<sec/>
Det är den der dumma, gråhåriga Gafvel! anmärkte mormor Jeana, för sig sjelf. Men ts! ts! nu tar det till! 
<sec/>
”Hit med hatten och bandtleret, Anders!” ropade en gäll stämma, lik en flickas. 
<sec/>
Fort, tag hit påken! Skall jag stiga ur ledet, jag, och gripa påken sjelf? skrek en något gröfre röst, dock äfven qvinlig. 
<sec/>
”Hör han, junker! skall jag ut och slåss, så måste jag hafva plit vid sidan. Gif mig ett korsgevär! Jag kan skjuta, fast jag heter usla Margrete!” 
<sec/>
”Hahaha – en vacker armé. Huru dags skola vi ro ut till sjös härifrån?” 
<sec/>
Så fort ni blir färdiga, era troll, ropade en karl, som Bakelse-Jeana igenkände för sin gråa garçon. 
<sec/>
”Hm,” tänkte hon, ”det här är alldeles förgjordt. Fins inga karlar hemma i hela tjufgömman?” 
<sec/>
Nu vågade hon en förnyad knackning på dörren. 
<sec/>
”Stig in! stig in!” skrek en skär röst, ”nu skall ni få se, dragoner! att er general kommer.” 
<sec/>
Bakelse-Jeana smittades af munterheten, och tänkte: det må vara hur farligt det alltid vill här i huset, så frestar jag lyckan denna gång. Hon öppnade och steg in; men stannade välbetänkt med sin korg vid dörren. 
<sec/>
Hon skulle hafva skakat på hufvudet betydligt, om hon ej insett, att sådant dugde icke här. Hon såg sex till åtta qvinspersoner, utklädda till män och, betydelsefullast af allt, till krigare. Hon igenkände ett par af dem för de värst beryktade tjufqvinnor Stockholm då egde: lilla KorpLisa, gapande Gäddan, faster Micmac. Hon kunde lätt förstå, att de öfriga systrarne ej gåfvo dessa efter, och att de alla hörde till Riksdalershusets invånare. 
<sec/>
”Skall det icke vara en liten pastej i dag, vackra Gäddan?” sade hon och neg; ”tag en voffla, Lisa Korp! Hvart skall det bära utaf med herrskapet, som står i en rad så här midt på golfvet, alla så utstyrda?” 
<sec/>
I krig, mormor! i krig! 
<sec/>
”Skall ni ut i krig, flickor?” 
<sec/>
Ja, i sjökrig, Jeana; men det begriper du icke. Tag hit en hummerpastej, din orm. 
<sec/>
”Se här, se här, söta Micmac; tag bara!” 
<sec/>
Hvart tog den kamelen Anders vägen, som skall gifva oss krut? ropade en späd madamm, som Bakelse-Jeana igenkände för fiskblöterska, och hvilken hon ofta om dagarne märkt sitta på Kornhamn, men nu fann derjemte tillhöra detta sällskap. 
<sec/>
”Krut? så ni talar. Ni har icke fruntimmersfolor för er. Hvart skall ni taga vägen?” 
<sec/>
Åh, det vet fältmarskalken! skrek gapande Gäddan. Han kommer på ögonblicket. Men pass på i blinken: vi äta upp mormor Jeanas bakelser rundt, allt hvad hon har i korgen. Säger någon af lätta dragonerna nej för det? 
<sec/>
”Hurra för alla bakelserna! Hvad skall du hafva för hela korgen, Jeana? Låt bli, säger jag! jag köper alltihop ensam, och delar sjelf ut sedan. Ingen skall blifva lottlös. Jag känner mina sjödragoner: de kunna bita i gorån. Se här tre daler silfver, mormor! Mera får ni icke; ty mera fick jag icke sjelf.” 
<sec/>
Det är för godt pris: tänk efter? Nå, för en gång, och för så raska krigare: får jag se .. får jag räkna efter .. en, två, tre, fyra .. jo, ni har minsann benkläder allesammans .. det är ju fasligt! Tag bakelserna och gif mig tredalern. Jag uthärdar icke denna syn. 
<sec/>
”Hahaha .. du är god, du, Jeana. Fort hit med hela korgen. Åh, vofflor! åh, karameller! åh, Ehrenclous ..” 
<sec/>
Hela raden af Gaspolinska dragonerna öfvergåfvo i en hast linien, der de voro uppställda, och svärmade omkring Bakelse-Jeana. 
<sec/>
”Du är vår general, mormor!” skrek en. Följ med oss på sjön! ropade en annan. 
<sec/>
”Hvart skall det då bära utaf?” frågade Bakelse-Jeana varsamt och med låtsad liknöjdhet. 
<sec/>
”Till .. till .. till .. jo ..” 
<sec/>
Till Drottningholm .. 
<sec/>
”Nej. Korp-Lisa! till Kersön ..” 
<sec/>
Nej, säger jag, till Kungshatt .. 
<sec/>
”Ja, det gör detsamma,” afbröt faster Micmac, som förde ordet och var längst. ”Det är nog, att vi skola ut och slåss, och komma hem döda.” 
<sec/>
Bakelse-Jeana blef uppmärksam. Har då någon fiende visat sig vid Kungshattslandet? sade hon. Jag menar, någon, som vill åt .. 
<sec/>
”Ja visst. Herr Gaspolin, den myntmästaren, har råkat illa ut, och han har hals öfver hufvud tidigt på morgonen skickat hem bud hit till lägret med befallning, att alla hjelptrupperna skola rustas ut och föras i båt till hans undsättning.” 
<sec/>
Det var hiskeligt! Herr Gaspolin måste vara mycket i klämman, då det är slut med hans manfolk? 
<sec/>
”På karlar är det just icke slut,” sade lilla Kron-Lotta; ”men herr Gasp sätter alltid mera värde på oss.” 
<sec/>
Aha! karlarne äro ute förut, kan jag tro? Och nu har det gått så långt, att han reqvirerat fruntimmersgardet? De förra äro mangrant slagne? Han måste hafva råkat ut för en farlig fiende? 
<sec/>
”Skämta icke, Jeana! Vi, dragoner, kunna slåss bättre än du tror, fattiga mormor. Det kommer bara an på, om någon förstår att göra oss vreda. Men hvad de Gaspolinska karlarne beträffar, tog herrn sjelf, när han for, så många med sig, som han vågade, för att icke lemna sitt hus här i staden öde, och ... huru skall jag säga?.. utan försvar. Derföre har han nu måst skicka efter oss, då han behöfde flera man.” 
<sec/>
Alltså äro här dock karlar qvarlemnade i staden? erinrade Bakelse- 
<sec/>
Jeana, utan att låta märka all den vigt hon lade vid dessa ord. 
<sec/>
”Ja, några: han kan icke låta sitt hus stå utan vakt och säkerhet, kan du begripa, mormor, i sådana tider.” 
<sec/>
Nenej; men hvad fruktar han för? 
<sec/>
”Herr Gaspolin är rädd för tjufvar, kan du tänka; och deri gör han rätt. Han har mycket gods, som mormor vet, och han vill icke man skall stjäla ifrån honom.” 
<sec/>
Det är klokt, svarade Jeana med en nick och ett förtroligt leende. Men så mycket, som herr Gaspolin måste hafva att vakta, behöfver han visst många, många man dertill? 
<sec/>
”Fyra man, eller fem, om jag vill räkna Anders för karl. Det är ganska litet till vakt för ett så stort hus,” slöt Lotta. 
<sec/>
Fyra man? tänkte Bakelse-Jeana. Godt, att jag fick veta det. Ja, det är icke mycket, sade hon högt; och jag undrar på herr Gasp, det får jag säga. 
<sec/>
”Du vet icke hvad som har händt i natt, du lilla bakelsemormor? och det skulle jag icke tala om för dig, om du ej sjelf vore Gaspolins gudmor, liksom allas vår mormor. Ty det vore oförsvarligt, att yppa ställningen.” 
<sec/>
Händt i natt säger du, Kron-Lotta? 
<sec/>
”Herr Gaspolin har kommit öfver en så stor skatt, att han icke vill släppa den för sitt lif. Den förde han till Kungshatt, för att gömma i grottan, som han har der.” 
<sec/>
Jag känner till det stället, sedan jag var på Lofön, Kersön, Fogelön och Kungshatt, sade Bakelse-Jeana, hvilken var angelägen att visa sig hemmastadd i ämnet, för att få veta ännu mera. 
<sec/>
”Det skulle ingenting stort betyda, att jag är Gaspolins gudmor, om jag icke vore mera än det,” tillade hon; ”men jag har varit med i hans flesta förtroenden, det vet du väl, lilla kronan? Smaka på den här spritsen: den är enkom för dig.” 
<sec/>
Hon tog upp ur sin vidlyftiga kjortelsäck en stor pappask, hvari lågo åtskilliga goda saker, hennes mest utvalda läckerheter, hvartill hon i synnerhet räknade spritsbakelse. Hon räckte asken åt Kron-Lotta och bjöd. 
<sec/>
De hade under detta samtal kommit allt längre in i ett hörn af rummet, skilda från det öfriga sällskapet, som under stoj, prat, högt skratt och inbördes militäriska för-öfningar, icke hörde dem, och alls icke brydde sig om dem. 
<sec/>
Lotta de Croen, hvilken genom olycksfall, som här icke hafva rätta rummet att förtäljas, råkat inom kretsen af dessa förkastade qvinnor, men likväl, genom flera egenskaper och bland annat utseendet, stack fördelaktigt af ifrån dem, drog sig med största nöje afsides till salens vinkel, för att få språka några ord med mormor och äta spritsbakelse. Hon tyckte så mycket om att någon gång få tala med bättre folk; och dit räknade hon Bakelse-Jeana, som aldrig varit häktad för delaktighet i snatteri, och som icke kommit i behof af en tillflykt inom Riksdalershuset. Mormor var väl afskräckande genom sin spetsiga haka och stundom barska ögonkast; men det låg någonting i hennes väsende, som tillkännagaf, att hon i grund ville ställa till godt och rätt för menniskor. Detta hade alltid dragit lilla Kron-Lotta – såsom hon i sällskapet kallades – till den gamla stackars Jeana, hvilken, å sin sida, aldrig förtjustes så mycket af något, som af unga, vackra personer. Borde de icke hafva väckt hennes afund? Jo, men Bakelse-Jeana kände ingen afund. Deremot fann hon det högsta nöje i ett hjertligt glam, hvarur hon gerna alltid drog något klokt tillika, liksom honungssaft ur väpling. 
<sec/>
Under det ”lilla kronan” stod för sig sjelf utmed gumman och åt på sin sprits, sade hon förtroligt: ”den här gången var det verkligen herr Gaspolins hela olycka, att han ville vara för mycket slug.” 
<sec/>
Så? inföll Bakelse-Jeana och tuggade på tvenne gorånsbitar, som gått sönder, och, då de ej kunde säljas, icke bättre kunde brukas än på detta sätt. Jag vet det af gammalt om min kära Gasp, tillade hon: han skulle vara vida mera klok, än han är, om han icke emellanåt vore för klok. Men hvad är det för en dumhet han just nu begått? 
<sec/>
”Jo,” svarade den andra, ”jag känner den saken nära nog, emedan jag af en händelse kom med i spelet. Och derföre följer jag också nu rätt gerna öfver till Kungshatt.” 
<sec/>
Jeana såg på flickan. En lätt rodnad öfverfor dennas ansigte. 
<sec/>
Nå? det här låter rätt vackert, Lotta du: jag gissar du har någonting enkom för dig? 
<sec/>
”Ack, tro icke ständigt ondt om mig!” utbrast flickan, med de mest bedjande blickar på mormor. 
<sec/>
Ja, ännu vet jag icke hvad jag skall tänka: det får jag säga. 
<sec/>
”Så hör då: hör då! Herr Gasp hade på Stora Nygatan i natt funnit en penningkista, som vaktades vid ett hus af en ung person ...” 
<sec/>
En flicka, som du? 
<sec/>
”Ack nej. Det var icke en flicka; och framför allt ej en flicka, som jag!” 
<sec/>
Nå, då var det en pojke, kan jag tro? 
<sec/>
”I min mening var han en betjent: en god herres betjent!” utbrast Kron-Lotta med en hög färg, hvilken lik ett hastigt sken spred sig i blicken, och gaf en förvånande glans åt kinderna. ”Ack,” tillade hon, likasom för sig sjelf, ”en sådan person är en lycklig menniska, fast han denna gång råkade litet illa ut.” 
<sec/>
Det kan hända den bästa. Hvad gjorde Gasp med honom? 
<sec/>
”Han tog honom med sig.” 
<sec/>
Åh? Ja, jag påminner mig detta hans sätt: jag vet orsaken. 
<sec/>
”Han kunde ju hafva tagit godset och penningkistan, rätt och slätt, och lupit sin väg? Men så gör han sällan. Utan han tog äfven honom, som på gatan stod bredvid penningkistan och förde honom med sig, kallande honom en tjuf, hvilken han varit tvungen att gripa.” 
<sec/>
Hahaha! jag känner detta: det är hans bruk. Herr Gaspolin tar tjufvar; och det de stulit, tar han blott för att återlemna åt ”rätta egaren”, när den kommer och intygar sig; då han vill hafva en liten skilling i vedergällning. Han drifver detta som en riktig handtering, och han låter stundom folk få igen hvad de förlorat, åtminstone något, i synnerhet om det består i småsaker. Derföre är han också i allmänheten väl liden; emedan man tycker det är ganska nyttigt, att en sådan man finnes, och han är nästan hållen för en embetsman. Endast några veta huru det är i grunden, nemligen, att herr Gasp behåller det mesta och bästa för sig sjelf. Men det begriper du väl, Lotta, att han icke kunde utföra sin sak under det sken han vill, derest han icke, så ofta det bär åt, jemte godset äfven toge en eller annan person till tjuf, för att under tiden framvisa och göra väsen af, medan han behåller godset. Så har han också gjort denna gång. 
<sec/>
Flickan runkade smått på hufvudet. ”Ja, nog var det slugt!” anmärkte hon. ”Men nu skall mormor bara få höra. Gaspolinerne förde ganska riktigt penningkistan och den stackars snälla tjufven ..” 
<sec/>
Som du tycker så mycket om? inföll Bakelse-Jeana inmarigt, men mildt och nästan innerligt seende på henne. 
<sec/>
”.. som ingen tjuf var, ja,” tillade flickan: de förde alltsammans hit på natten. Men efter kom en grym, en stark herre .. hahaha! den skulle mormor hafva sett! Jag stod vid ett fönster här i slottet, af en händelse, ty jag sofver icke alltid: och jag kom att se på, vet mormor: det var en herre, det!” 
<sec/>
Det var väl egaren till penningarne? 
<sec/>
”Just så sade han; och han hade säkert rätt. Han slog sönder dörrarne och gick in, mormor! Det vardt ett krakel i skumrasket! ett krig om natten här! Bullret skulle hafva trängt utom huset och satt hela staden i uppståndelse, om icke herr myntmästaren ansett det klokast att draga sig undan, på det ej uppseendet skulle blifva för stort. Han förde sitt nyfunna gods till vattenporten, lade det i båt, tog karlar med sig och rodde till sin kula vid Kungshatt.” 
<sec/>
Det var ju ganska klokt gjordt? 
<sec/>
”Ja visst; men hör nu på det dumma. Han tog äfven på den resan med sig honom, som han skällt för tjufven, mesen, stackarn, kanaljen.” 
<sec/>
Hvarföre skulle han föra honom till Kungshatt? 
<sec/>
”Ja, säg det? Det kom deraf, att han ville vara för mycket slug.” 
<sec/>
Jag förstår. Såsom det väl utgjorde en stor skatt, som han tagit, måste han vara angelägen, att alltid hafva tillhands sjelfva tjufven, som han funnit bredvid på gatan, för att genom uppvisande af denne också kunna försvara sig inför folk, om det kom så långt som till att blifva sak af. 
<sec/>
”Det var herr Gasps uträkning, ja.” 
<sec/>
Och så tog han den unga, vackra menniskan, betjenten, mesen, kanaljen, stackarn, med sig till Kungshatt, hahaha! 
<sec/>
”Men, ser mormor, det var ingen mes, det der.” 
<sec/>
Det kan jag nog tro. 
<sec/>
”Han hade måst vika för öfvermakten, och när de buro honom bunden till hand och fot ner i båten, hur skulle han kunna hjelpa det?” 
<sec/>
Nå än se’n? 
<sec/>
”Jo, när de i smyg förde ned penningkistan och ”mesen” – ha, minsann! jag vill nyttja de rackarnes egna ord, dem till spott och skam; ty mormor skall få höra! – när de förde ned allt det der till stranden och satte i båt, var det en viss, som i tysthet, i mörkret, gaf den hitkomne rytande herrn, godsegaren, med en vink tillkänna hvad Gaspolin förehade ..” 
<sec/>
En viss? Det var du, Krona! du och ingen annan! inföll gumman blinkande. 
<sec/>
”Och hon visade den der herrn vägen, huru han genom salarne och rummen här skulle komma ned till vattengården, han också; och få sig en båt, och ro efter ..” 
<sec/>
Det var kapitalt gjordt! Det skall du få beröm för! 
<sec/>
”Hm,” sade flickan med sjelfkänsla, ”hvarföre skulle herr Gasp just föra den unga mesen till Kungshattskulan? Han kunde hafva lemnat honom här hemma. Kunde han icke låtit gömma honom här lika bra? Då skulle icke jag .. jag skulle icke då hafva gjort Gasp det der sprattet, att skicka den rytande herrn efter honom. Hahaha! han får skylla sig sjelf: hvarföre skulle han vara så elak, och så rysligt klok? Han gjorde sig väl icke säker på att få behålla mesen, om han lemnade honom qvar hos oss här, kan jag tro! Jojo: men nu fick han se på annat. Jag gick på tu man hand med den rytande herrn och förde honom genom rummen och gångarne, såsom jag sagt; jag visade honom lilla rojullen, den minsta och lättaste, som flyter likt ett spån, när man vill fara in i vikarne som ett jehu; jag lossade sjelf båten, gaf herrn årorna, och undervisade honom om huru kulan var beskaffad på Kungshattsstranden.” 
<sec/>
Och allt det gjorde du för att herr Gaspolin tagit ifrån dig mesen? 
<sec/>
”Åh! jag tyckte om att rätt skulle ske en gång; och att den der herrn skulle få igen sitt. Bara en enda gång ville jag, att rätt skulle ske, söta mormor! Var det för mycket?” 
<sec/>
Bakelse-Jeana tryckte hennes hand: det tycker jag om dig för, sade hon. Nå, hur gick det, lilla Kronan? 
<sec/>
”Den förnäma herrn for genast utaf som ett lejon.” 
<sec/>
Du skulle hafva följt med honom i båten, så kunde du hafva visat honom allting bättre. 
<sec/>
”Det tordes jag icke, gudbevars! då skulle jag hafva blifvit illa känd hos herr Gaspolin, och kanske utstött från honom också. Ack nej! Rätt måste man här skaffa fram i mjugg, mormor; det går icke så lätt, skall du tro.” 
<sec/>
Och han rodde lyckligt åstad? Kände du honom, som du kallar den rytande herrn? 
<sec/>
”Något litet, men mycket litet. Jag har sett honom en gång på gatan, och vet att han heter gref Thott.” 
<sec/>
Hvad? utbrast Bakelse-Jeana. Men, hör du, min Kron-Lotta, kan du säga mig hvad han har i förnamn; det fins flera Thottar. 
<sec/>
”Det vet jag icke,” svarade hon. ”Jag kallar honom ”den rytande”, som jag sagt, ty han skrek och röt här på gården som en hel karl. Jag tror nog han till sluts skall segra derborta i sitt krig mot Gaspolinerna på Kungshatt; det ber jag om till Gud.” 
<sec/>
Hon knäppte, vid dessa ord, hastigt och oförmärkt tillsammans sina händer. 
<sec/>
Men skall icke du nu sjelf resa på båten med de öfriga dragonerna här, och deltaga i striden mot den der herrn, och till och med mot mesen? 
<sec/>
”Jag skall så!” sade flickan, och ögat blixtrade. ”Jag har den största åtrå, att komma dit i sällskap med de öfriga här. Kommer jag bara dit, så vet jag nog hur jag gör.” 
<sec/>
Det förstår jag, att, hade alla de andra Gaspolinska dragonerna det i sinnet som du, så gick det icke väl för Riksdalershusets folk. Hahaha! jag säger som du: rätt bör få ske, åtminstone någon endaste gång. Och jag önskar hjertligen seger åt den der herrn och åt den unga fången, som de tagit så oförskämdt för hufvudet. 
<sec/>
”Ja, Gud styre till det bästa! jag har ännu ett litet hopp .. en liten, liten förhoppning ..” 
<sec/>
Hörpå, flicka! ett ord i all tysthet, ty jag begriper hvart du syftar: heter den der herrn Thott, och är den som jag menar, så svarar jag för, att han skall hjelpa dig upp ur skarnet, hvari du ligger, och till folk igen. 
<sec/>
Men låt ingen märka något. 
<sec/>
Den glimmande, höga färgen uppsteg ånyo, lik ett hastigt sken, i Kron-Lottas ögon. 
<sec/>
Hörpå ännu ett ord till, men i allra största tysthet, fortfor BakelseJeana: när du kommer öfver till Kungshatt, och ni der skall hjelpa till i slagsmålet och oväsendet, måste du väl alltid kunna smyga dig till att säga ett ord åt den der herrn? 
<sec/>
”Hm; ja, det hoppas jag.” 
<sec/>
Berätta honom då, från säker hand, att ett visst fruntimmer, som han tycker mycket om, lyckligen rest från Stockholm i dag på morgonen, och att hon mår bra, och helsar honom. Kom noga ihåg det! 
<sec/>
”Det skall jag säga honom, mormor. Tack! nu har jag då ett ärende till den stränga herrn, som han skall värdera.” 
<sec/>
Han skall gifva dig något godt för det: tro mig! Men adiö nu, Kronan min! stå icke längre hos mig, utan blanda dig med de öfriga; jag ser, att junker Anders kommer in med don och ammunition åt gardet. 
<sec/>
”Känner du Anders Gafvel, mormor?” 
<sec/>
”Åh, så der. Men jag är viss, att den konfusa och glömska mannen ej igenkänner mig. 
<sec/>
”Gör dig icke för säker på den gråa räfven!” 
<sec/>
Var utan fruktan; jag är sjelf grå, och .. 
<sec/>
Ett allmänt anrop till rättning skedde nu, Lotta, hastade att infinna sig på sin plats; och den karlklädda truppen emottog sin anförare. Det var en bland Riksdalershusets manliga invånare; han bar sabel vid sidan, ehuru i något trasig balja. Han hade hela uppsynen af en forntida militär, och måste förmodligen vid något passande tillfälle hafva blifvit utstött från menskligheten, efter han befann sig på sin närvarande post. 
<sec/>
Hastigt gjordes höger om: i en mera munter än städad kolonn marcherade man ut ur dessa rum, kom ned till vattengården vid Munkbron, hvilken icke syntes från staden, utan blott från trädpalatset sjelf, steg i slupen, och rodde af på Riddarfjärden. Anföraren satt med gul hy vid styret. De Gaspolinska dragonerna höllo sig ganska stilla och skickligt tillsammans i farkosten. 
<chapter/>

<chaptername>TJUGUFEMTE KAPITLET.</chaptername>

<chaptername>CLAS THOTTS FÖRUNDRAN.</chaptername>

<sec/>
Nog behöfver jag sitta, det är sant; men ännu bättre behöfde jag något annat. 
<sec/>
Bakelse-Jeana stod vid ett fönster och besåg som bäst truppens afresa på vågorna, då hon väcktes ur sina tankar genom någon, som just icke klappade, men dock strök henne på armen. Hon såg hastigt åt sidan. Det var junker Anders. 
<sec/>
”Gå nu, kära Jeana!” sade han, ”jag har sett er alltför länge här.” 
<sec/>
Hvad? Gafvel känner då igen mig? 
<sec/>
”Hade ni mera i korgen, så skulle ni få stanna och sälja; men nu, gack!” 
<sec/>
Och jag som inbillade mig, att du var tankspridd, Anders, och att du icke blifvit en sådan käring varse. Huru jag bedragit mig! 
<sec/>
”Ni har väl bedragit er på mer än det. Men lika godt, Jeana, ni skulle vara välkommen hos mig i dag, om ni hade pastejer qvar: och tillika, om ni aldrig nämnde det der gamla, som ni alltid brukar draga fram. Tycker ni jag har det för rart i den här tjensten, så att ni behöfver öka min grämelse?” 
<sec/>
Visst icke: jag skall icke tala ett ord om det gamla. Men hör, Anders Gafvel vill du verkligen köpa af mig, så har jag! 
<sec/>
”Korgen är ju utsåld?” 
<sec/>
Ja, Korp-Lisa och faster Micmac hafva köpt allt i korgen; stackars flickor, de behöfde nog en smula frukost: jag gissar, Anders Gafvel hade gifvit sina krigare vin innan de skulle ut på sjön, och de behöfde tugga bakelse, ofvanpå. Men fast korgen är tom, Gud vare lof för handeln så har jag mera qvar i kjortelsäcken. 
<sec/>
”Får jag se?” 
<sec/>
Men icke äter Gafvel pastej? 
<sec/>
”Nej; men vi hafva fremmande i Riksdalershuset, som jag i hast saknar läcker föda åt.” 
<sec/>
Aha – tänkte Jeana, nu är jag på spåret, hvarom Bastian talat. Men huru skall jag rimma det till hvad Kron-Lotta berättat? 
<sec/>
Fremmande? sade hon högt. Det är skönt: jag har smak för fremmande. Se man här! – Hon framtog den stora pappasken, öppnade locket och visade på hela den läckra återstoden af förträffligt bakverk, som Kron-Lotta lemnat, emedan den goda flickan nöjt sig med endast tre spritser. 
<sec/>
Har man denna gång fruntimmersfångar på Riksdalershuset, och behöfver bakelse? yttrade hon helt oförtänkt till garçonen. 
<sec/>
”Fångar? Hvem har talat om någon fånge? Jag vet mången fri menniska, som önskar bakelse.” 
<sec/>
Jo, Anders, jag vet, att här är frågan om någon fånge, som du måste bespisa, och som troligen ej godvilligt gifver dig penningar till mat. Du behöfver icke dölja sådant för en af herr Gasps gamla vänner: jag känner allt genom Bastian, hos hvilken du varit i dag. 
<sec/>
”Ah, den dumma garçonen!” utbrast Anders med långdragen ande. ”Icke gaf jag honom lof att nämna ett ord om gref Thott ..” 
<sec/>
Du är både elak och grå, Anders: hvarföre skall du dölja för mig hvad jag vet? 
<sec/>
”Kors, nå: då ni vet, att gref Clas Thott sitter här i gömman, hvarom pratar ni då?” 
<sec/>
Jag ville bara veta, om det är åt honom jag skall sälja bakelse? 
<sec/>
”Jo, det stämmer.” 
<sec/>
Det är underligt nog, Anders Gafvel, att du då alltid skall vara dummare än jag? 
<sec/>
”Det är af höflighet. Får jag höra?” 
<sec/>
”Jo; du säger att du har gref Thott i din gömma här, och du har honom icke. 
<sec/>
”Har jag icke gref Clas Thott i ett af mina rum?” 
<sec/>
”Nej, säger jag, han är långt härifrån. 
<sec/>
”Käring! det vet jag bäst.” 
<sec/>
Jag vet den saken bättre. Thott är icke här, säger jag. Och du vill bara pudra mig, Anders Gafvel; ty du måste sjelf veta, att gref Thott är borta härifrån, fast han varit här i natt. 
<sec/>
Det klack till i bröstet på Anders. ”Vill jag pudra er, Jeana? Nej, det vill jag icke.” 
<sec/>
Nej; men du vill äta upp bakelserna sjelf, och sätta dem på räkning åt honom, som skall betala för fångarne. Derföre påstår du Thott är här, fast han är borta. Dessutom har den rytande herrn aldrig varit din fånge, kära Gafvel. 
<sec/>
”Ni är ursinnig, Jeana!” 
<sec/>
Jag tycker det skulle passa för din säkerhet och klokhet bäst, att du ginge in och såge åt, hellre än att stå här och säga dumma ohöfligheter åt en, som du borde .. sedan gammalt. 
<sec/>
”Hörpå Jeana, efter du i alla fall på ditt lilla vis hör till Riksdalershusets bekantskaper, i matväg åtminstone, så skall du få följa med mig in och sjelf uppvakta gref Thott och bjuda honom dina bakelser till salu. Då får du se, om jag sagt dig ohöfligheter, din katta.” 
<sec/>
Det är väl taladt, Gafvel! Gerna skall du få nämna mig uggla, tänkte hon, om du släpper mig så in i dina hemligheter, att jag får veta huru det hänger ihop med det der fängslandet? 
<sec/>
Junker Anders trädde förut genom gångarne. Bakelse-Jeana steg raskt på, efter. Det skulle kunna falla en sådan karl in, att en dag äfven sätta in mig i något af sina gömmen här? Det vore mästerligt, tänkte hon, och såg sig om till höger och venster på dörrarne. Men den äran sker mig väl aldrig: mig, en fattig usling, som ej värre gör, än går omkring med gorån, och endast praktiserar rättvisa och godt mot personer af liebhaberi, och någon enda gång blott, då min smak för sådant ej kan bärja sig inom mitt bröst längre. ”Håll, Anders! du klifver på alldeles för fort. Du skall veta, goda Gafvel, att jag går med lungsot.” 
<sec/>
Det har jag aldrig hört, svarade Anders torrt. 
<sec/>
”Men jag får hosta, säger jag.” 
<sec/>
Det märks ej. 
<sec/>
”Men jag kan få – säger jag! ditt elaka kräk, du outsägliga gråa karl: skall man gå så här fort i trappor och farstuar?” 
<sec/>
Jag vill ej dröja att visa er den ni vill se, och sjelf erfara, att jag haft rätt. 
<sec/>
Jag förstår nog, att du är ängslig och har brådtom att upptäcka hvilken eländig fångvaktare du är, som inga fångar har. Ahi .. ahi .. jag mister andan. Anders! hvad du är ful i ditt ansigte: du är ju alldeles apelkastad, spräcklig, förundransvärd på kinderna: aldrig har jag märkt det i din ungdom: du har röda flammor här, blåaktiga der, och gråa rundtomkring ögonen. Anders! jag vill stanna vid denna dörr: jag går ej ur fläcken.” 
<sec/>
Men jag vill hafva pastejer åt ..” 
<sec/>
”Nå, det var sant! Pastejer? jag måste stifta fred med dig, min gamla vän: tillåt mig att sitta på denna bänk en smula, medan du går ner efter min kjortelask.” 
<sec/>
Hvad för slag? 
<sec/>
”Såg du icke, goda Gafvel, dernere i salen, att jag hade återstoden af mina bakelser i en fin, skön ask, som jag brukar bära i min kjortelsäck?” 
<sec/>
Jo, det såg jag. 
<sec/>
”Ja, men nu har jag den icke. Jag har således glömt den efter mig i salen, der Gaspolinska dragonerne mönstrades. Du får springa efter pastejasken åt mig, goda Anders! Du kan ej begära, att jag fattiga gamla katta skall orka detta.” 
<sec/>
Nå, det kan jag gerna göra: sitt här ni under tiden. 
<sec/>
Junker Anders gick beskedligt och utan groll, oaktadt Bakelse-Jeanas alla elakheter emot honom. 
<sec/>
När han var kommen ur sigte, utbrast hon för sig sjelf: ”gack du, min gråa gosse lilla! nog behöfver jag sitta, det är sant; men ännu bättre behöfver jag något annat.” 
<sec/>
Hon tog upp ett stycke vax ur sin kjortelsäck, och knådade mjuk en bit deraf mellan sina finger. 
<sec/>
”Nog känner jag gångarne här i huset temligen väl, och kanske så väl som du, min kära grågås. Men fast jag ej behöfver veta stort mera om dem, behöfver jag dock något annat.” 
<sec/>
Med dessa ord steg hon fram först till en dörr, så till en annan, derpå till en tredje, och slutligen till en fjerde, som ensam hade utanlås, tryckte in vax i hvardera, och tog sålunda aftryck af nyckelhålen. ”Det här är alltid någonting mycket godt att hafva,” sade Bakelse-Jeana för sig sjelf, ”om jag också ej skulle komma i behof deraf denna gång. Tjufnycklar får man på detta sätt: det är nog sant, och det afskyr jag; ty jag har aldrig stulit, och skall aldrig tillgripa andras gods. Men när en tjufnyckel brukas för att låsa upp en tjufs dörr och återtaga hvad han tagit, då är det som en tjufnyckel icke är en tjufnyckel.” 
<sec/>
Hon skyndade, efter denna monolog, att gömma sina nyss formade vaxaftryck i kjortelsäcken; ty Anders Gafvel hördes i antågande och kom också, visserligen varligt och beskedligt, men dock i egen person. Spritsbakelseasken höll han under armen så fogligt och snällt, som en grå garçon någonsin bär dylikt. Och likväl utgjorde han i denna stund en ganska farlig man. Gamla Jeana var högst angelägen, att sitta trött och hostande på bänken vid hans annalkande. 
<sec/>
”Se så!” utbrast han med en ton af förargelse, hvarigenom han ville låta henne känna sin öfvermakt, ”kom nu, besvärliga sockerbagarfabrikörska! tag och bär åtminstone nu asken under er egen arm.” 
<sec/>
Ja, det bedyrar jag, svarade hon fryntligt och undfallande, att en artigare karl till Gafvel, än dig. Anders, har jag aldrig sett. Tack, hederliga gosse! – Hon fattade sin ask och vägde dess tyngd mellan händerna. Nå, käraste Anders, skulle du också under vägen hafva tagit dig en eller två pastejer till påsmakelse, så förlåter jag dig det: jag känner att du har gjort det. 
<sec/>
”Jag? Du mins då icke, att ..” 
<sec/>
Du är alltid min goda Gafvel. Så, kom nu, utan gnabb, skola vi uppsöka vår grefves tomma rum; ty att han sjelf icke är der, vet jag bäst. Kors hvad det gjort mig godt, att jag fått sitta och hvila mig litet. Tag mig under armen, min välgörare. 
<sec/>
”Under armen kan jag taga er, Jeana; det kostar icke på. Men det förargar mig, att ni skall säga det jag smakat på era uselheter här. Jag måste sedan gammalt påminna er, att jag alls icke tål pastejer.” 
<sec/>
Hummerpastejer, ja. Sådana vet jag, att din inre varelse icke fördrager. Men mina här äro af drottning Ulrika Eleonoras kungspastejer. 
<sec/>
”Så? det skall man tro! Det är tvärtom just bara hummerpastejer du bär i asken ..” 
<sec/>
Hahaha! då har du smakat dugtigt på dem, Gafvel! efter du vet det. Minsann, har jag icke nu narrat dig skönt, att yppa sanningen? 
<sec/>
”Hm; men det är icke sant ..” 
<sec/>
Jo, min gråa gosse lilla, det är sant. Jag låter göra mina pastejer till yttre utseende alldeles som drottning Ulrikas, men med hummerfyllning uti. 
<sec/>
”Hvad?” 
<sec/>
Joo, du. Så är det. Kände du icke det på smaken, Gafvel? Tycker du icke sjelf det är dumt, att du alltid skall vara dummare än jag? Men var icke ledsen nu; var snäll emot mig i dag, så skall jag härnäst, jag kommer, hafva med mig något, hvarefter Gafvel skall blifva alldeles rasande. 
<sec/>
”Hvad menar ni, gamla nolliga Jeana? tror ni jag frågar efter mat? Nej, min käring; jag har burit sådant åt andra i så många år, att jag förlorat smaken derpå för egen del. Kom! nu måste vi fram genom den här gången, in till hurra-salen.” 
<sec/>
Hvad? skola vi gå längre ännu? Är icke Thottens rum i gången här? 
<sec/>
”Nej.” 
<sec/>
Ah – då har jag blifvit narrad! tänkte Bakelse-Jeana. Men högt sade hon: Hurrasalen? hvad pratar du, Gafvel? 
<sec/>
”Ja, jag pratar mera än jag skulle; men det går så i fruars sällskap. Stig på, stig på!” 
<sec/>
Tänker du nu åter taga lifvet af mig, Anders? 
<sec/>
”Det skulle icke skada för en gång, så att du åtminstone finge känna hur det smakar.” 
<sec/>
Nå, hvad är det här! Kallas detta hurrasalen? Det är väl här Riksdalershusets innebyggare samlas för att ropa bravo och hurra åt dig, Anders, när du varit som excellentast? 
<sec/>
”Riktigt.” 
<sec/>
Jag tror det icke är möjligt för Anders att blifva ond i dag? Man måste vara en grågås, för att så kunna tåla allt. 
<sec/>
”Nu gäller det, Jeana.” 
<sec/>
Hvad? äro vi framme? 
<sec/>
”Här i sidokammaren sitter gref Thott.” 
<sec/>
Med bom utanför dörren? Det var fasligt! 
<sec/>
”Jag tänker, att Gaspolinska inrättningar äro ej att skämta med.” 
<sec/>
Så öppna då och fäll ned bommen, Anders! 
<sec/>
”Det aktar jag mig för. Tror du icke, att om jag öppnade dörren, rusade fången ut? Ty här sitter ingen godvilligt, skall jag säga dig.” 
<sec/>
Med dessa ord trädde garçonen fram till en liten lucka i väggen; vred på en hake, öppnade luckan och sade sakta: 
<sec/>
”Stig nu fram, Jeana: nig för honom, och fråga om han befaller något till frukost.” 
<sec/>
Hon gick fram till luckan, stack sitt ansigte i öppningen och tittade in. Hon var öfvertygad, att finna ingen derinne. 
<sec/>
Till sin bestörtning fick hon likväl se en person ligga ofvanpå sängen i kammaren. Vid lätet af luckans öppnande stirrade han upp och kastade ett par af vrede brinnande ögon på käringansigtet, hvilket dock hade gjort sig så sött. 
<sec/>
Min gode Gud, tänkte hon, när hon blef varse honom, som till uppsyn och gestalt ganska mycket liknade ett lejon i bur: hur kommer detta till? har Kron-Lotta narrat mig? eller bedragit sig sjelf? – Högt sade hon: 
<sec/>
”God morgon, nådige herre! befalls det bakelse?” 
<sec/>
Drag åt h–e, hexa! behöfves här, att lägga begabberi till elakheten? ropade han som satt derinne. 
<sec/>
”Men säg icke så! Jag har verklig sprits, jag har kungspastej,” sade Bakelse-Jeana och gjorde sin anblick så hygglig hon nånsin förmådde. ”I mina varor fins intet begabberi.” 
<sec/>
Hon vågade till och med att i detsamma blinka, för att ådraga sig fångens uppmärksamhet. 
<sec/>
Clas Thott steg upp, högst förundrad. Att vara ursinnig, hjelpte till intet. Det är väl möjligt, tänkte han, att denna mångelska icke hör till folket inom det infama nästet, och att hon skulle kunna göra mig en tjenst. Han trädde fram till luckan, tog fem, sex bakelser, som, under hvilka högtidliga omständigheter som helst, aldrig äro ur vägen; betalade dem, och började i förargelsen smaka på. 
<sec/>
”Hör, gumma,” sade han, ”ser du till min fångknekt derute, så befall honom komma till luckan.” 
<sec/>
Bakelse-Jeana vinkade Anders Gafvel, och han inställde sig lydig, ehuru oglad. 
<sec/>
”Gråa lymmel!” ropade gref Thott, ”svara mig öppet på en fråga. Jag vet väl ej huru länge dina herrar ämna låta detta skändliga narri räcka, och det vet du säkert icke sjelf. Men har man förbjudit dig, att låta någon komma till mig, som jag vill och behöfver tala vid?” 
<sec/>
Gafvel såg i golfvet. Slutligen svarade han: derom har man ingenting sagt mig. Jag har endast befallning att icke släppa någon ut, men väl in. 
<sec/>
”Så gå till Stora Nygatan, huset N:o .., och tillsäg min betjent Didrik, att genast komma hit.” 
<sec/>
Jag får ej lemna huset, genmälde Anders. 
<sec/>
”Gumman här kan gå: jag ger henne drickspengar, min kära vän.” 
<sec/>
Jag tillåter icke betjenten komma hit, inföll Anders. 
<sec/>
”Hund! nyss sade du, att du icke blifvit befalld att vägra det?” ropade gref Clas. 
<sec/>
Ja, väl finge jag släppa in honom; men då skulle jag icke få släppa ut honom sedan. Och jag har icke föda åt så många, förrän herrn sjelf kommer åter. 
<sec/>
”Usling! hvad vill det här säga?” 
<sec/>
Jo, förståndet säger mig, att finge betjenten komma hit och tala vid herrn och sedan gå sin väg, så skulle straxt derpå hela stadens vakt komma hit och taga ut herrn. Och det anstår mig icke att tillåta. 
<sec/>
”Men hvad säger dig då förståndet om käringen här, som du låtit komma till mig?” 
<sec/>
Hon är trogen, svarade Anders med en syrlig blick. 
<sec/>
”Så. Det var ganska illa.” 
<sec/>
Gref Clas betänkte sig och sade efter ett litet uppehåll: ”när kommer din så kallade herre hem, att jag kan få språka ett ord vid den karlen?” 
<sec/>
Det vet jag icke. 
<sec/>
”Så gack, edra rackare, och låt mig vara ensam. Här skall väl blifva annat utaf en dag, blott jag slipper ut.” 
<sec/>
Åh, det tror jag icke, vet herrn. Ty min herre har sina väfvar utlagda på bleke och i skönt solsken; så att stadens styrelse skall göra honom ingenting, blott man icke kan taga något hos honom uppenbart medan det fins här. Derföre släpper jag ingen hit, medan ni är här, var säker på det. Och sedan gör det ingenting. 
<sec/>
Hvilket uppriktigt kräk! tänkte Bakelse-Jeana och trädde ånyo fram till luckan. Hon gaf fången åter en vink genom att starkt blinka, sedan hon väl stuckit anletet så långt in, att Anders ej kunde märka något. Derpå sade hon: 
<sec/>
”Jag förstår nog, att herrn, som är så fin, ratar mina bakelser. Men nämn något annat godt, som ni vill hafva till frukost, så skall jag gå efter det; ty jag får gå ut och in här, och fångknekten hör på allt hvad vi tala, så att han ingen fruktan hyser, att ni bedrager honom, eller att jag skaffar hit hjelp åt er.” 
<sec/>
Gref Clas fann denna mångelska ovanlig. Hm, tänkte han, hvem vet? Han tog upp ett tredalerstycke, gaf henne och sade: skaffa hit något efter eget val – ja, efter eget val (han gjorde en liten vink) – det qvittar mig lika, blott det är utmärkt. 
<sec/>
”Det är rätt,” svarade Bakelse-Jeana och tog myntet. ”Ingen ledsamhet är så förarglig, att man icke alltid bör äta ändå,” slöt hon. ”Jag skall med Gafvels tillstånd snart komma tillbaka.” 
<sec/>
Hon gick, efter att hafva gjort ännu en förbindlig nigning framför luckan, hvarvid hon tillika kastade en forskande blick in i fångens rum, och besåg dess beskaffenhet. Anders Gafvel ledsagade henne bort. Han följde henne ända till porten. Han viste väl, att denna mångelska var så pass vän eller förtrogen med Gaspolins, att han hvarken ville stöta henne, eller ansåg henne farlig för Riksdalershusets säkerhet; men han önskade dock, att hon icke måtte inlåta sig med någon annan i huset, vid ut- eller ingången. 
<sec/>
Bakelse-Jeana aflägsnade sig. Det enklaste medlet, att försätta den instängde i frihet, skulle väl hafva varit, att omedelbart begifva sig till någon af stadens ordningsförvaltande embetsmän, och angifva förhållandet. Men det låg icke i hennes afsigt. Hon hade många hemliga skäl, att ej vilja förstöra Gaspolins, med hvars saker hon i flera omständigheter icke var obelåten, ehuru hon i vissa enskilda fall, sådant som just det närvarande, ogillade och, till följe af sin instinkt om det rätta, ville motarbeta honom. 
<sec/>
”Jag skall nog för egen del hitta på något som hjelper ändå, utan att vända mig till behörigheterna,” sade hon för sig sjelf. ”Att börja med, vill jag gå hem till det der huset, som fången uppgaf vid Stora Nygatan, så får jag se, huru allting har sig der.” 
<sec/>
Detta verkställde hon utan uppskof. Hon hade ej långt att gå, för att komma dit från Munkbrohamnen. 
<sec/>
I gref Clas Thotts logis fann hon först ingen menniska, men slutligen, nere på gården, en stalldräng, Matthias, hvilken läsaren redan känner till namnet. Bakelse-Jeana, hvilken icke ville nämna ett ord om hvarest gref Thott fans, för att icke genom den uppståndelse, som härmed skulle väckas, skada Gaspolins, skaffade sig likväl alla underrättelser, hon här kunde hemta. Hon gjorde det genom frågningar efter den ”gode herrn”, som bodde här, som hon förmälde sig ofta hafva sålt rara saker åt, och hvilken hon nu så gerna önskade se och i sin tacksamhet välsigna. Matthias tillkännagaf sin egen förundran öfver sin herres uteblifvande. Betjenten, ”den Didrik”, sade han, var också ej hemma; och Gud vet hvilka kringgångar och bestyr han haft den förlidne natten. Något annat vet jag också, slöt Matthias, nemligen att underst tidigt, ja, i mörkaste natten, var här ett fruntimmer i gref Clases rum. 
<sec/>
Aha, tänkte Bakelse-Jeana vid denna uppgift, den der fången, som jag funnit, är alltså verkligen gref Clas Thott. Och ett fruntimmer i hans rum? Då har mademoiselle Susanne gjort ett litet besök här innan sin afresa! Högt anmärkte hon vid drängens ord: 
<sec/>
”Ett fruntimmer? säger ni det, min gode vän?” 
<sec/>
Ja, väl två, till och med, svarade Matthias, som nu påminde sig, att han sett tvenne damer gå i grefvens dörrar under natten, och dessutom genom denna sanna anmärkning, om två, ville aflägsna möjliga misstydningar rörande besöket. 
<sec/>
Två fruntimmer? tänkte Bakelse-Jeana, hvem kunde den andra vara? 
<sec/>
Men, lika mycket: det var väl någon af Cederlöfs bekanta, som följde henne; och det var skickligt. 
<sec/>
Slutligen reste de af tillsammans i vagn härifrån, och de hade en stor, grann kusk på kusksätet. 
<sec/>
Hofkusken, tänkte Jeana; jag vet det. ”Hvart skulle det herrskapet resa? hörde han det, min vän?” frågade hon. 
<sec/>
Jo, de skulle till Järfva: det kom jag att höra ganska visst; ty det roade mig att stå och lyss litet på gården, och jag kunde höra det ända från gatan. 
<sec/>
Till Järfva? Nå, det är alltid något att veta, tänkte Bakelse-Jeana. Efter en smula vidare samspråk gick hon sin väg. Hon ville icke dröja för länge hos drängen, på det att hon snart måtte kunna återkomma till fången. 
<chapter/>

<chaptername>TJUGUSJETTE KAPITLET.</chaptername>

<chaptername>FÖRSLAG TILL RYMNING.</chaptername>

<sec/>
Ni kan icke tro, Jeana, hvad denne Thott väsnades i natt. 
<sec/>
Fruntimmer af Bakelse-Jeanas slag hafva gerna tankarne så fulla af uppfinningar, att de aldrig gå sysslolösa. Hon begaf sig som hastigast till sitt eget hemvist, hvilket hon för egen räkning behöfde litet besöka på morgonen. Hon fann dessutom angeläget, att hemta någonting derifrån, för att ej synas komma tomhändt tillbaka till Riksdalershuset. 
<sec/>
Hon gick således från Stora Nygatan uppför Tyska Brinken, och vandrade denna ända tills Tyska Prestgatan vidtog. Hon vek nu af till höger, och steg på ända till nära den så kallade Tyska Plan. Hon bodde här i grannskapet: i ett hus, som hade en af sina utgångar till Jerntorget. 
<sec/>
Inkommen i sin lilla, för hennes omständigheter rätt trefliga och snygga boning, vände hon sig oförtöfvadt till spiseln, hvilken utgjorde hennes alltiallom, och som bakom sitt randiga omhänge skylde snart sagdt hela verlden. 
<sec/>
Under detta tidehvarf var kaffe visserligen ej på långt när en så allmän dryck som nu; men det var kändt likväl, och nästan hållet för en underbarhet af alla dem, som kommit i rätt gång med bruket. BakelseJeana hörde till dessa. Hon var också i sjelfva verket förmögnare, än hon gick och gällde för; och det hörde ofta till den tidens politik, att dölja sig, genom att visa sig fattigare och obetydligare än man i grunden var. 
<sec/>
Elden brann och kaffekokaren kom snart i full verksamhet. Jeana smakade redan ett par små gånger ur pipen, hvilket brukades i fordna dagar, innan man slog i riktigt. 
<sec/>
Under det hon, glad till sinnes, stod framför sin spisel och gjorde allt detta, upprann, kanske mycket genom kaffets inverkan, en liflig föreställning i hennes själ. Hon småblinkade för sig sjelf, log och sade: ”hvasa?.. bra!.. ja .. ja, så skall det gå!” 
<sec/>
Hon lade nu litet mera kaffe i kokaren. Det såg ut som hon tänkte bjuda någon med sig. Under det nu detta bereddes och klarnade, trädde Jeana afsides, öppnade en af sina stora lådor och började leta. 
<sec/>
”De der nyckelhålen sågo mycket simpla ut,” talade hon för sig sjelf, i det hon ur sin kjortelsäck upptog de vaxaftryck, hon gjort nere på Riksdalershuset. Hon besåg sitt vax ännu en gång, och med synbart nöje. 
<sec/>
”Det vore besynnerligt, om jag icke skulle ega någon nyckel, som går i så enfaldiga hål som dessa.” Hon letade vidare och framtog slutligen en nyckelknippa. Hon passade och försökte mot vaxet. 
<sec/>
”Jag har här aftryck till låsen för fem kamrar. Det gör mig nog, om jag blott kan slippa in i en af dem, sade hon. Jag måtte väl hafva någon nyckel, som passar åtminstone till ett af så många dumma lås? Ts, ts; den här är riktig. Godt. Jag behöfver ej mera. Det här var till utanlåset.” 
<sec/>
”Det kan icke vara fångrum, som hafva så obetydliga och vanliga lås,” fortfor hon. ”Då hafva dessa rum säkert också inga galler för sina fönster. Det utgör några sofkamrar för Riksdalersfolket, eller kanske för Anders sjelf. Det vore mycket förträffligt.” 
<sec/>
Slutligen trädde gumman till en hylla, hvarpå, utom koppar och glas, äfven några böcker lågo. Hon forskade bland dem, och framtog en liten tunn pjes i svarta läderpermar och med titel: ”Kloka Sibylla.” Hon slog upp en sida, som handlade om uttydning af de drömmar, man får, när man första gången sofver i en kammare. Hon tog en papperslapp, skref några rader derpå, så tydligt och godt hon kunde raspa; och lade in den som märke i Sibylleboken. 
<sec/>
Nu var kaffet färdigt. Bakelse-Jeana satte sig ned framför sin spisel och drack sjelf en kopp. Det hörde till hennes ordningar, att aldrig stå, när hon förtärde kaffe. 
<sec/>
Men hon hade brådtom nu; och hon försummade sig icke. Hon hällde upp kaffet ur kokaren i en superblank, fint skinande kopparpanna, som dock var liten och passande att bära ute, i hörnet af en korg, eller så. Det hände Jeana ofta, att vilja hafva litet af sin älsklingsdryck, vid tillfällen, då hon befann sig ute och gick med sina bakelser. Hon tillredde nu sin panna på samma sätt, och satte den ned i korgen; men för annat ändamål. Hon medtog äfven socker. Grädde nyttjades icke allmänt till mokkha den tiden. 
<sec/>
Sedan hon fullständigt ordnat sig, gick hon oförtöfvadt hemifrån, med sin korg under armen. Hon begaf sig ned till Munkbron, inträdde i Riksdalershuset, och vände sig till sin vän, Anders Gafvel. 
<sec/>
”Nu har jag med mig bättre frukost åt din fånge, Anders; låt mig komma in till honom. Och följ sjelf med, så att du kan vara säker på allt.” 
<sec/>
Det är bra, att ni har något godt med er, Jeana; ty här är för närvarande slätt bestäldt med provisionen. Och jag är mycket orolig i anseende till denne fånge. Han är så hiskeligt orolig! slöt Anders. 
<sec/>
”Jag har nog förstått det från början,” svarade hon, ”och jag har tyckt det vara ganska tråkigt för dig, Anders. Jag vet ett medel huru du skulle kunna få mera ro af sådana här fångar.” 
<sec/>
Det vore väl, om det fans. 
<sec/>
”Jo, det fins. Det består uti att få dem till att sofva; ideligen sofva. Och sofva så godt, att de ej vilja vakna på länge.” 
<sec/>
Huru skall det gå till? Menar ni, att gifva dem sömndryck? Det vill jag icke. Ty jag har icke befallning eller lof dertill. Dessutom är jag angelägen, att ej göra någon fånge en förargelse, för min del, hvaröfver han kunde få agg till mig personligen. Det finge jag sedan ganska ondt utaf, när han komme i frihet. 
<sec/>
”Deruti har du oändligen rätt, Gafvel. Du bör vara så artig du någonsin kan mot denna fånge, så belönar han dig, när han sluppit ut.” 
<sec/>
Så långt tror jag icke han går. Jag är nöjd, om han icke, efter frihetens bekommande, låter slå benen af mig genom sina betjenter, vid något tillfälle då jag går i mörkret på gatorna. 
<sec/>
”Jaja. Men du finner, lilla Gafvel, att kan du, utan att fela mot Gaspolin, vara din fånge till tjenst, så måste du deraf hafva nytta, när han slipper ut. Åtminstone skall han icke låta sina betjenter förderfva dig; det är ju redan något?” 
<sec/>
Det är nog sant; och jag har tänkt derpå. Men i min tjenst får man vara högst försigtig. 
<sec/>
”Jag vill också ej råda dig till något annat, än endast att skaffa din oroliga fånge en god sömn. Detta är en tjenst mot honom, och gagnar dig sjelf otroligt, emedan du derunder har ro för honom.” 
<sec/>
Riktigt; men ogörligt. Sådana herrar äro för förnäma och qvicka att nånsin sofva i sina fängelser. Ni kan icke tro, Jeana, hvad denna Thott väsnades i natt. 
<sec/>
”Vill du att jag skall försöka, Anders, så skall jag på dina ord hafva honom att sofva?” 
<sec/>
Derföre skulle jag tacka dig i all min tid. 
<sec/>
”Men då måste du också sjelf hjelpa till något.” 
<sec/>
Så vida jag kan. 
<sec/>
”Följ nu med mig till luckan.” 
<sec/>
Bakelse-Jeana och hennes gråa garçon gingo rummen igenom, och kommo till gref Thotts fångkammare. Anders öppnade och sade genom luckan: ”nådiherre! mångelskan är här.” 
<sec/>
Så? tänkte Clas Thott, redan genom förhoppningarne försatt i bättre lynne. 
<sec/>
Jeana framträdde och neg. 
<sec/>
Hon tog ur korgen upp sin blanka kaffepanna, hvilken under den korta vägen ej upphört att hålla sig varm. ”Herr grefven måste hafva sitt lilla kaffe,” sade hon: ”det är en ny-uppfunnen och högst helsosam morgondryck.” 
<sec/>
Jag känner till den, svarade gref Clas. Förstår ni er på att koka den god? Det skulle ej vara alldeles ur vägen, efter denna sömnlösa och oerhörda natt. 
<sec/>
”Jag tänker det,” sade hon och framtog sockret. ”Herr grefven skall vara god och dricka två koppar, medan det är varmt.” 
<sec/>
Hon stack sina läckerheter in genom luckan. 
<sec/>
”Grefven skall vara snäll och dricka på bit; ty jag har icke grädde med mig; men befalls det, kan jag gå efter?” 
<sec/>
Behöfs icke! sade Clas Thott, och grep koppen, hvari hon genom luckan hade hällt sin klara och starkt inbjudande mokkha. 
<sec/>
”Förlåt,”, utbrast hon, ”om grefven skall hafva godt häraf så måste han till kaffet läsa i min Sibyllebok. Se här: var så god och tag.” 
<sec/>
Hon räckte in boken, sträckte med detsamma in ansigtet i luckan, och blinkade. Grefven märkte det, och tog emot boken. 
<sec/>
”Grefven skall vara söt och slå upp den der sidan om drömtydning; det är ovanligt förträffligt. Der får man lära sig något: der står saker, som man aldrig drömt om.” 
<sec/>
Men .. hvad skall han med boken? sade Anders och nalkades. 
<sec/>
”Ts, ts, var icke ohöflig, Anders! mins, hvad jag sagt dig!” hviskade hon till honom förtroligt. 
<sec/>
Hon tog nu Anders litet afsides från luckan, och gick, med honom i hurrasalen, under det att gref Clas, inne i sin kammare, höll kaffet i hand, drack, måste erkänna dess förträfflighet, och slutligen, för att göra käringen till viljes, slog upp i hennes bok. ”Drömtydning? Nå, det är ett tidsfördrif,” sade han. 
<sec/>
”Aha, en skrifven lapp!” utbrast han, när han inne i boken varseblef det papper, Bakelse-Jeana der inlagt. Han läste för sig sjelf. ”Två fruntimmer hafva varit hemma hos grefven, och derifrån rest till Järfva. Grefvens Didrik fins icke i huset; men en annan i stallet fins.” 
<sec/>
Dessa illa klottrade, men dock läsbara rader såg Clas Thott med stor förundran. ”Två fruntimmer hafva besökt mitt hem?” tänkte han. ”Det har varit min älskade Marie Susanne och mademoiselle Pasch, hvilka, oroliga öfver att jag ej återkom från eldsvådan, velat uppsöka mig i mitt logis innan de afrest i dag. Men till Järfva? Hvad vill det säga? Ah – jag förstår! De vilja invänta mig på Järfva, der Marie Susanne hört att jag, under förbifarten i dag på morgonen, ämnade taga in och stanna något. Hon vet icke hvilket förhinder jag fått! Trogna, älskade hjerta! Vi hade eljest öfverenskommit, att första stationen, der vi på resan borde sammanträffa, skulle vara vid Barkarby först. Men hon har icke haft tålamod att dröja så länge. Tveksam genom mitt uteblifvande, har hon tillsagt hemma hos mig, att hon ej reste längre än till Järfva, första stationen, och der ville invänta mig och von Pahlen. Stackars Marie Susanne! Hon väntar mig just nu som allrabäst, derom är jag viss! Men det går icke an. Huru skall jag få något bud till Järfva, som ber henne och hennes resesällskap fara vidare, åtminstone framåt Stäket: i fall jag kan lyckas göra mig lös, och så snart komma efter, att vi der eller längre fram må kunna råkas. Gud, hvad detta är förargligt! Och Didrik – hvem har gifvit honom lof att vara hemifrån mitt? Matthias var ju dock i huset? Riktigt! Honom skulle jag hals öfver hufvud kunna skicka till Järfva. Denna beskedliga gumma kan framföra min tillsägelse åt honom derom.” 
<sec/>
Under denna tankegång, som grefven genomgick hos sig, hade Bakelse-Jeana och Anders något helt enskildt att säga hvarann ute i salen. 
<sec/>
”Han skall sofva! han skall bestämdt sofva, Anders! om du bara gör som jag vill,” hviskade hon till honom sakta – i mening, som hon lät honom förstå, att grefven derinne genom luckan ej skulle höra dem. ”Du kan väl begripa, goda Gafvel, att jag just för detta ändamål langade in till honom den der boken att läsa.” 
<sec/>
Somnar man så starkt af den? 
<sec/>
”Nej, icke genast. Men hör: boken innehåller konsten att drömma ljufligt, att bekomma de allra utsöktaste drömmar medan man ligger. Detta ser jag klart på den här grefven, att han gerna vill komma till: ty hvilken vill ej hafva sköna och behagliga föreställningar i sömnen, då man vaken har det så tråkigt, som han här?” 
<sec/>
Det är rätt. 
<sec/>
”Han skall således genast vilja gå och lägga sig, Anders; för att ju förr dess hellre bekomma dessa drömmar, som han läst i boken om huru han skall få.” 
<sec/>
Det tror jag nog han vill. 
<sec/>
”Men kan du icke på något upptänkligt sätt skaffa oss en annan sofkammare åt honom? Ty för att få de drömmar, hvarom Sibylla talar, och som fullkomligen skulle qvarhålla grefven i en angenäm och kär slummer ganska länge, måste han sofva i ett rum, der han ligger för första gången. Det blir ingenting bevändt med drömmarne eljest. Också är han säkert så förargad på den kammare, der han nu sitter, att han, genom blotta åsynen af väggarne derinne, omöjligen kan somna.” 
<sec/>
Men något annat fångrum har jag icke åt honom, anmärkte Anders. 
<sec/>
”Har du fått befallning, att alldeles icke hålla Thotten i något annat rum än detta?” 
<sec/>
Nej. Men det måste dock vara ett rum. 
<sec/>
”Ja, det tror jag. Men blott det är en kammare med säng, så är den tillräcklig för att sofva uti. Hvasa’?” 
<sec/>
Jag kunde föra honom till ett af våra boningsrum i gången, vi gingo igenom? menade Anders. 
<sec/>
”Hvarföre icke,” sade Jeana likgiltigt, och dolde fullkomligt, att det var just i den trakten hon ville hafva honom. ”Men,” tillade hon, ”kan du bara göra denna flyttning med säkerhet, så att grefven ej rymmer i detsamma?” 
<sec/>
Ja, det är vådligt, inföll Anders tveksamt. 
<sec/>
”Jag fruktar vi måste uppgifva alltihop,” sade Jeana med ledsen uppsyn. 
<sec/>
Det är förargligt: jag skulle mycket gerna vilja hafva honom till att sofva så der godt. 
<sec/>
”Somna skulle han fullkomligt, det ansvarar jag för. Men vi måste låta bli hela saken, ty han kan ej flyttas; det är omöjligt, jag finner det.” 
<sec/>
Det är svårt, sade Anders Gafvel; det är mycket svårt. Men omöjligt .. nej .. åhnej. Jag skulle så gerna som jag lefver vilja se fången i full sömn, och det för hela dagen. 
<sec/>
”För hela dagen! ja, det bedyrar jag. Det skulle Sibylleboken medföra, hvilken har reglor för sådant, och dem grefven nu gerna vill sätta i verket, blott honom gifves tillfälle att få det.” 
<sec/>
Hvad det vore väl, Jeana: ni vet icke, ni: jag ville så gerna få gå bort på en stund; men kan det icke för fångsysslan. Hade jag bara allt i snarkning hos mina fångar, så kunde en liten bortgång göra jemt ingenting. 
<sec/>
”Det tror jag; men det är icke värdt att tänka på. Du kan ej flytta honom, Anders. Jag måste nu taga afsked och vandra mina färde. Jag skall gå till luckan och hemta min panna. Han måste väl hafva hunnit dricka, hoppas jag. Det var en faslig grefve: han läser ännu i boken. Jo, den må du tro har nappat, Anders!” 
<sec/>
Hör ni, Jeana, jag vill nödvändigt flytta grefven .. 
<sec/>
”Kan du icke taga flera personer till hjelp? Äro här icke tre eller fyra man Gaspolinare qvar i huset?” 
<sec/>
Jo, men de få ej gå från sina angelägna poster. 
<sec/>
”Så? Ja, då är det otänkbart. Farväl nu!” 
<sec/>
Ett par karlar kunde jag taga likväl på ett sådant ögonblick .. 
<sec/>
”Aj!” tänkte Jeana, men teg. 
<sec/>
Så kan jag också föra honom en sådan väg genom huset, att det blir honom omöjligt att komma undan på den, emedan jag förut tillåser alla ytterdörrar, som bära dit. 
<sec/>
”Nåväl! Skynda då och gör det, Anders; så skall jag emellertid gå till luckan och förbereda grefven på att han bör njuta en obegripligt skön sömn.” 
<sec/>
Anders Gafvel nickade bifall med ett slugt leende; hvarpå han aflägsnade sig. 
<sec/>
Bakelse-Jeana framträdde till luckan, nickade förtroligt mot gref Clas Thott, och sade: ”nådiherre! har ni slutat läsningen, så har jag något att säga er.” 
<sec/>
Goda gumma, svarade han, jag ser, att ni vill tjena mig, och belöningen skall ej uteblifva. 
<sec/>
”Bah,” afbröt hon, ”jag gör sådant blott af liebhaberi, såsom kungen säger om hvad han gör. Det kommer på mig en lust, att hindra folk, när de vilja göra illa. Jag tycker om det som är rätt; men nu har jag något att säga grefven, som måste ske i en hast.” 
<sec/>
Först vill jag nämna för dig, afbröt han, att, efter du redan varit i mitt hemvist och känner mannen i stallet der, så skall du begifva dig dit och befalla honom – Matthias, heter han, så mycket du vet, att du ej gör misstag – genast rida ut till Järfva, och bedja de begge fruntimmerna icke vänta mig der, utan resa framåt, emot Stäke eller så, på vestra vägen, hvarest de skola träffa mig. 
<sec/>
”Det skall jag tillsäga Matthias från grefven.” 
<sec/>
Godt, min hederliga gumma. Det beror nu på, om jag kan komma ut härifrån i dag, eljest få de begge damerna fara ända fram, mig förutan. Men det behöfver du icke låta Matthias säga dem: det skulle oroa dem. 
<sec/>
”Jag förstår,” svarade Jeana. ”Men grefven skall nog slippa ut.” 
<sec/>
Jag förmodar, att det ej kan dröja länge, innan en vän, som följde mig hit i natt, måste sakna mig, då han ej funnit mig på morgonen; och han skall oförtöfvadt komma hit för att efterhöra mig, och tvinga dem att utlemna mig. 
<sec/>
Grefve Clas kände ej, att herr von Pahlen befann sig i Riksdalershuset lika inlåst som han sjelf. 
<sec/>
Bakelse-Jeana viste ej hvilken han menade, men svarade: ”det kan hända, att den der vännen icke just derföre tror grefven vara qvar här i huset. Grefven har ju kunnat blifva uppehållen annorstädes? Då kommer han icke hit. Det är alltså ej värdt att vänta på honom, utan, om grefven ej har emot det, så låt mig föra grefven härifrån.” 
<sec/>
Ni, kära gumma? hur är det möjligt. Här sitter bom utanföre. 
<sec/>
”Gör blott i allt som jag ber. När Anders rättnu återkommer, skall grefven säga sig vara ända till den oändliga grad sömnig, att grefven vill sofva. Anders skall finna det godt, och understödja grefvens smak. Men då skall jag .. ja, låt mig bara i allt göra som jag vill, och följ blindt hvad jag säger; och sch! nu: jag hör fångknekten återkomma. För all del, försök alls ingen rymning förrän jag säger till,” hviskade hon sist. 
<sec/>
Anders Gafvel anlände, och hade bakom sig tvenne Gaspolinare med stygga utseenden och grofva käppar, i stället för svärd, i händerna. 
<sec/>
Bakelse-Jeana vinkade Anders att ännu ej företaga något. 
<sec/>
”Grefven, vet du, Anders! har förtrott mig, att han så innerligt gerna ville uppfriska sina trötta lifsandar med en sömn.” 
<sec/>
Har han det? sade Anders med tillgjord liknöjdhet. 
<sec/>
”Han har lidit och haft mycket tråkigt i natt: nu ville han, till ersättning, drömma litet smått godt; men här är så bullersamt. Kan du skaffa honom tystare, Anders?” 
<sec/>
Det kan jag icke, genmälde Gafvel, i hvars plan det ingick att få grefven in i ett rum, der han kunde komma i full utöfning af sin Sibylleboks ljufva reglor. Här kan jag icke göra det tystare åt honom; ty man bullrar i hurrasalen, och jag har ingen makt med sådant. 
<sec/>
”Har du inga andra rum?” 
<sec/>
Ville grefven låta sig beqväma att flyttas, kunde det gå an inföll Anders. Jag har en kammare, der det är mycket ensligt och ej ett knäppande kny. 
<sec/>
”Och väl möbleradt?” 
<sec/>
Efter hvad huset förmår. 
<sec/>
”Hvad säger grefven?” inföll Jeana, och vände sig inåt luckan, med en förstulen bifallsnick, som grefven borde följa. 
<sec/>
Flytta? Alltför gerna, svarade Clas Thott. 
<sec/>
”Men bara grefven ej försöker att komma undan hvilket skulle göra Anders Gafvel otröstlig, ja till och med olycklig. Hvem kan lita på en fånge?” slöt hon sträft och syrligt. 
<sec/>
Åh! svarade grefven, som förstod hennes mening. Jag skall finna mig i mitt nya öde, om rummet icke är alldeles oförsvarligt. 
<sec/>
”Visst icke!” utbrast Anders. ”Det behöfver också ej bebos länge,” menade han; ”blott för i dag eller så länge den ljufva hvilan räcker.” 
<sec/>
Nå ja, svarade grefven. När skall det ske? 
<sec/>
”Nu genast, eller blir det ingenting utaf,” sade Anders Gafvel med försök af så myndig stämma som möjligt. 
<sec/>
Gör hur ni vill, inföll grefven, med flit vresigt och liknöjdt. 
<sec/>
Den grå garçonen nalkades dörren med sina nycklar, uppläste bommen, nedfällde den och öppnade dörren, sedan han tillsagt de andra begge männen, att ställa sig, en på hvar sida om utgången. 
<sec/>
Jeana inträdde och neg för hans nåd, hvilken hon nalkades mycket nära. ”Kom oförtöfvadt, och tag ändtligen boken med! Tala under vägen mycket om drömmar,” hviskade hon. 
<sec/>
Clas Thott smålog, och började finna äfventyret antagligt, om det ledde till den utgång han önskade. 
<sec/>
”Ni tänker förmodligen föra mig till en källare, eller in i en hundkoja?” sade han åt den grå med en röst, som kunde uttydas nära ovilja att lemna sitt förra rum. 
<sec/>
Detta undgick ej att så mycket mera uppegga Anders Gafvel till förslagets utförande. ”En hundkoja? visst icke, min grefve!” utbrast han. ”Grefven känner icke oss här, och hur innerligt jag vill tjena grefven i allt hvad jag kan.” Han gjorde en bugning i form af artighet för sin gäst. Gud gifve han ville ihågkomma mig, när han är härifrån, tänkte Gafvel. Detta tordes han dock icke uttrycka vidare än med ögonen, som nästan liknade en bönfallande tiggares. 
<sec/>
Clas Thott gick ut. ”Hvart skola vi nu taga vägen?” sade han vänligt till den grå. 
<sec/>
Jo, kom! svarade denne och gick vid sidan i bugande ställning. Jeana trädde på den andra. De begge onosliga karlarne följde tätt i spåren. Efter några minuters vandring kom man i den gång, der Bakelse-Jeana förut i dag suttit och hvilat på en bänk. 
<sec/>
Hon såg strängt på Anders och mumlade för sig sjelf några obegripliga ord, som skulle föreställa tattarspråk. ”Tag den der kammaren!” hviskade hon åt Anders: ”i den kammaren skall besvärjelsen nu verka, och Sibylleboken göra det öfriga.” 
<sec/>
Man begriper, att hon pekade på den kammare hon ville hafva, och till hvars stora utanlås hon nu viste sig hafva nyckel. 
<sec/>
Anders Gafvel var högst angelägen att gå efter hennes anvisning, för att vinna det syftemål han önskade; han öppnade således den dörr, hvarpå hon häntydt. 
<sec/>
Kammaren derinnanföre hade blott ett fönster, med utsigt åt Munkbrovattnet; men här satt intet galler. ”Det är min egen kammare,” försäkrade Anders. 
<sec/>
Nå, bättre kan du i nödfall icke bjuda, inföll Jeana. Hvad säger grefven härom? 
<sec/>
”Jag säger ingenting; ty det gör jag alltid på ställen, der jag har ingenting att säga.” 
<sec/>
Nå, men du, Anders! sade hon och vände sig till denne; var en gång fullt uppriktig och säg, har du icke sofvit godt i denna kammare? 
<sec/>
”Jo men; så ofta det burit åt, att jag ej behöft vara ute om natten i sysslor.” 
<sec/>
Jag menar om dagarne, kära Gafvel. 
<sec/>
”Om dagarne har jag aldrig sofvit härinne; ty jag får aldrig lof.” 
<sec/>
Det är godt: det är just hvad jag hoppades; du har då icke genom din sömn och dina drömmar skämt bort denna kammare för grefven. 
<sec/>
”Hur så? skämt bort?” 
<sec/>
Ja, du förstår icke mycket i den vägen, goda Gafvel. Du vet icke hvad andar är; men jag skall säga dig, att hvarje rum har en sådan. Om du då legat och drömt härinne, så skulle du dermed hafva förderfvat anden i kammaren. Men nu finner jag, att det är bra som det är, och grefven kan vara här. Hans drömmar skola blifva lyckliga och glada. 
<sec/>
”Jag önskar det!” svarade Gafvel. Härmed gjorde han en ny, ännu ödmjukare bugning för sin fånge, och trädde ut i sällskap med BakelseJeana. Han stängde dörren med mycken omsorg, fäste det stora hänglåset utanpå och tog ur nyckeln. De gingo ned på gården. 
<sec/>
”Nu är detta i god ordning,” sade han med en suck, som lättade hans bröst. ”Huru länge tror ni, Jeana, att jag kan våga vara frånvarande?” inföll han. 
<sec/>
Det beror på om grefven får vara i fred, svarade hon. Han kan sofva minst hela förmiddagen. 
<sec/>
”Det är tillräckligt: jag behöfde gå ut i staden en tre, fyra timmar.” 
<sec/>
Kan du bara laga, att ingen kommer och vandrar deruppe i gången utanför grefvens dörr, eller oroar och stör honom på annat sätt, så ansvarar jag för att du kan vara borta. 
<sec/>
”I hela den delen af huset fins ingen käft, Jeana, och jag skall tillsäga de få vaktkarlarne, som inalles äro qvar hos oss, att icke understå sig stiga dit upp till grefvens. De skola hålla sig här nere på gården och vid porten till gatan, hvilket är det angelägnaste, på det ingen katt må slippa obesedt ut eller in. Dessutom måste en af dem hållas i trakten, der den andra fången sitter.” 
<sec/>
Hvad? har ni flere instängde, utom Thotten? 
<sec/>
”Jo, vi äro rika för närvarande.” 
<sec/>
Men, hvad vill det säga? hvem är det? 
<sec/>
”En, som kom hit i sällskap med gref Thott.” 
<sec/>
Min Gud! utbrast Bakelse-Jeana: det var då visst om den vännen han talade nyss! Och du vet icke hvad han heter, Gafvel? 
<sec/>
”Nej; men han bryter på utländska.” 
<sec/>
Det är en Tysk? Är det en förnäm och fin man? 
<sec/>
”Jo, det stämmer.” 
<sec/>
Ah .. jag anar något! 
<sec/>
”Käringar hafva alltid aningar. Fort, låt oss gå. Jag vill använda min tid.” 
<sec/>
Jag också, Gafvel. Gråa karl! du skall icke vara ohöflig mot äldre fruntimmer. 
<sec/>
”Se så; det är bra. Nu skall jag endast marchera bort litet till den der, som vaktar salen utanför vår Tyska fånge, och säga honom hvad han behöfver iakttaga.” 
<sec/>
Bakelse-Jeana följde med, såsom garçonens vän och förtrogna. Dessutom ökade det också hans lit till henne, att ständigt se henne vid sin sida, hvarigenom Anders fann att hon ingenting företog på egen hand. 
<sec/>
Efter en liten kringgång genom våningar och salar, kom man fram till den nejd, der von Pahlen befann sig. I salen utanför hans kammare hade en lång, svartmuskig Gaspolinare sitt tillhåll; alldeles densamme, som om natten nekat honom utgång ur huset, och slutligen drifvit den olyckliga fursten in i det rum, der han nödgades se sin sofkammare. 
<sec/>
”Hör!” sade Anders, med en förvaltares hela myndighet i ord och åtbörder, till den vakthafvande: ”du skall hafva vård om gården, medan jag på ett ögonblick aflägsnar mig i ett ärende på Söder.” 
<sec/>
Vaktmannen kastade på Anders en mycket bäsk blick. Huru långt blir ögonblicket? frågade han. 
<sec/>
”Tills jag kommer åter.” 
<sec/>
Men jag får ej vika från denna plats. 
<sec/>
”Får ej? Nej. Det vill säga, om du icke skall, vaktpost. Och detta beror på om du skall gå annorstädes.” 
<sec/>
Men det skall jag ju icke? frågade Gaspolinaren ännu bäskare. 
<sec/>
”Jo, Butterström,” inföll Anders – hvarvid han såg småleende på Jeana, för att låta henne förstå, att också han kunde hitta på skickliga öknamn åt folk, när det behöfdes – ”jo, min kära Buttergren, eller Ledsamson tror jag du heter, jag mins icke rätt ..” 
<sec/>
Jag heter Otto Frank! sade mannen, och Anders behöfver icke stå och skälla mig. Hvar har sin syssla. 
<sec/>
”Just det. Men när jag går bort på ett ögonblick, säger jag, skall du göra min tjenst, om det tarfvas. Här och i salen är icke farligt; ty den 
<sec/>
Tyska finessen, som sitter i kammaren der, har dock visst icke fintlighet att göra oss något. Det nödvändigaste, Frank, är, att du icke låter hönsen svälta ihjäl; jag har på min lott att mata dem, nu då alla hushållerskor rest till Kungshatt; och jag tänker du hör väl af dem, om de blifva hungriga. Vi måste föda dessa djur godt; eljest svälta vi sjelfva ihjäl här på Riksdalershuset, i saknad af kött, liksom i brist på allt annat.” 
<sec/>
Det är en lätt syssla; jag skall nog passa på hönsen. 
<sec/>
”Så låt oss då gå, Jeana.” 
<sec/>
Hon steg på vid Gafvels sida, men likväl icke förr, än hon sett sig väl om och tagit noga märke på von Pahlens dörr. 
<sec/>
Hon följde sin vän, den grå uppassaren, ut från Riksdalershuset, och tog snart afsked af honom på en gata, der han vek af till höger för att komma till Söder; men hon till venster, emedan hon ville uträtta gref Thotts uppdrag vid Stora Nygatan. 
<sec/>
Hon uppsökte grefvens dräng, Matthias, och tillsade honom ordagrant hvad Clas Thott bedt henne. Matthias, som hörde, att befallningen borde sättas i verket utan dröjsmål, sadlade i ögonblicket hästen, satte sig upp och red till Järfva, för att der uppsöka de tvenne fruntimmer, som varit i grefvens logis; och framföra grefvens helsning till dem. 
<chapter/>

<chaptername>TJUGUSJUNDE KAPITLET.</chaptername>

<chaptername>UTGÅNGEN.</chaptername>

<sec/>
Mormor är den, som skall göra, att det nappar för mig till sluts. 
<sec/>
”Har ni mycket att göra i dag här?” sade Bakelse-Jeana, då hon straxt derefter infann sig på klubben vid Westerlånggatan, för att tala vid sin dotterson Bastian. 
<sec/>
Göra hafva vi mest af qvällarne, när gästerna komma tjockt, svarade han; men så här på morgonen kan man få lefva ordentligt. 
<sec/>
”Jag tänkte berätta dig något i förtroende, Bastian, om vi kunde komma en grand för oss sjelfva.” 
<sec/>
Jag skall ut och fiska åt herr Westerfelt på förmiddagen, gentog han. 
<sec/>
”Hvad är det du skall fiska, min kära Bastian?” 
<sec/>
Fisk, mormor. 
<sec/>
”Så; det är det bästa. Men köper icke Westerfelt sin fisk, som andra menniskor, vid Räntmästarbron?” 
<sec/>
Jo; men det hindrar icke, att han också lägger ut sina egna bragder i Skinnarviken; och får ofta skön Mälarål bort åt Bergsund. Aborrar tar han helst sjelf. Men det sker blott aborrtiden. 
<sec/>
”Hvad nyttjar han för fiskbragder? Lägger han nät?” 
<sec/>
Det har han icke stunder till, dessa veckor. Han far blott och sätter ut stångkrokar här och der, om aftnarne, och så låter han någon af oss fara och vittja dem på morgnarne, när han för sin person icke orkar eller ej har lust: såsom i dag. 
<sec/>
”Och du skall således ro ut, Bastian?” 
<sec/>
Ja, det är min syssla rätt straxt. 
<sec/>
”Får du vara länge borta?” 
<sec/>
Så länge det tarfvas. Kan jag bara komma hem och hafva artigt med fisk, så får jag alltid beröm, om det också har måst draga ut. Det är icke alltid sagdt, att man kan vittja hastigt. 
<sec/>
”Det tänker jag. Hör du, Bastian, går du nu genast, så följer jag med ett stycke på gatan.” 
<sec/>
Ja, mormor; jag skall blott springa in i skänkrummet efter nyckeln till båten. Vi måste alltid hafva jullen läst i dessa tider. 
<sec/>
”Hvar ligger er båt?” 
<sec/>
Vid Flugmötet. 
<sec/>
”Så. Skynda dig, Bastian.” 
<sec/>
Den flinka och muntra källarsvennen kom snart åter till sin älskade mormorgumma, hvilken var den käraste han viste att språka med, sedan hans mor dött. Att gamla Jeana skulle vara kär i sin dotterson, faller klart. Också var Bastian en af de vackraste och hurtigaste sjuttonåringar man kunde se: med ljusgula lockar kring öronen; randig, men alldeles ny bolstervarsjacka (ty Westerfelt höll sina gossar väl), och på hufvudet en svartgrön kaschett, som dock, efter tidens smak, snarare hade skapnad af barett. 
<sec/>
”Men går du icke för tunn?” frågade mormodren med omsorgsfullt bekymmer. ”Det är ännu svalt om morgnarne.” 
<sec/>
Åhnej, mormor du; jag skall ro friskt, och då måste man vara ledig. Jag tycker mest om jackan. 
<sec/>
”Hvar har du årorna?” 
<sec/>
I vårt båtskjul vid Flugmötet. 
<sec/>
Nu voro de komna ner på gatan, och gingo utföre till Kornhamn. 
<sec/>
”Hvad har du i hand, Bastian? icke är det der en nyckel?” sade Bakelse-Jeana. 
<sec/>
De dumma källarsvennerna hade slarfvat bort båtnyckeln i skänkrummet; derföre tog jag den här lilla dyrken. 
<sec/>
”Får jag se? den är icke så liten, Bastian.” 
<sec/>
Låset, hvarmed båtkedjan sitter fästad, är icke heller så litet. 
<sec/>
”Aha, bra. Får jag betrakta dyrken?” 
<sec/>
Bastian gaf den åt sin mormor. ”Den der,” sade Bakelse-Jeana, ”skulle kunna duga till kammarlås, om de icke äro för svåra att öppna. Men, det är det värsta,” tillade hon tankfullt och liksom blott för sig sjelf: ”jag kan icke alls dyrka; jag har aldrig gjort det.” 
<sec/>
Det får jag göra ofta! utbrast Bastian. Deruppe på klubben har man aldrig bort annat än nycklarne jemt. Herr Westerfelt är en stor ordningsman eljest; men .. och så hände det också nu i natt, då en nyckel kom bort till arkivet vid bakporten. 
<sec/>
”Så; tag och stoppa på dig dyrken, min gosse.” 
<sec/>
Han gjorde det. De voro nu komna på den lilla strandgatan, som från Kornhamn förer till Flugmötet. Här sågs alldeles folktomt. 
<sec/>
”Jag ville säga dig något, Bastian!” 
<sec/>
Ja, mormor sade det. 
<sec/>
”Du hade alldeles rätt, Bastian: gref Clas Thott sitter inne, utan att vara på Solen; och en annan herre sitter äfven inne. Kan du tro det? De hafva ånyo fångat herr von Pahlen.” 
<sec/>
Hvad, mormor? 
<sec/>
”Bastian, du skall taga ut honom för andra gången.” 
<sec/>
Hahaha! det vore något. 
<sec/>
”Sch! skratta ej för högt.” 
<sec/>
Hvar sitta de goda herrarne? 
<sec/>
”På Riksdalershuset, du.” 
<sec/>
Begrep jag icke något sådant, då Anders Gafvel kom till mig efter så charmant förtäring? Fast jag kunde ej lemna honom det i morse just, efter här skett en sådan förstörelse, och herr Westerfelt har i förskräckelsen förbjudit oss att lemna något på kredit. Det är att hafva blifvit ängslig! 
<sec/>
”Så att Gafvel ville hafva på kredit? Jojo, myntmästarens folk har aldrig mynt. Och han fick ingenting här hos dig, Bastian? Skönt: för omaket fick jag sälja pastejer der nere hos Gaspolins. Och det var nyttigt, vet du, den här gången.” 
<sec/>
Då var det ju väl, att jag affärdade Gafvel? 
<sec/>
”Mycket skönt, Bastian; jag fick derigenom lära känna de instängdas hemvister. Och nu skall du göra på stund så som jag säger dig. Du skall icke derföre fela i din skyldighet mot herr Westerfelt: ty dermed skall blifva allt godt efteråt. Men dig älskar jag, Bastian! och skall välsigna dig, emedan du håller af det, som är godt och rätt i verlden, så fattig du är, liksom jag; och för att du vill tjena till att motgöra dem, som mena illa med sin nästa.” 
<sec/>
Tack, mormor! Jag skall säga mormor, det kommer alltihop hos mig endast deraf, att jag tycker om Gud. 
<sec/>
”Och Gud skall älska dig, var säker, min kära gosse.” 
<sec/>
Skall jag nu icke ro ut och fiska? 
<sec/>
”Jo, du skall ro ut, men icke fiska fisk, utan herrar.” 
<sec/>
Hahaha! jag tycker om mormors humör. 
<sec/>
”Har ni tu par åror i skjulet?” 
<sec/>
Det hafva vi nog. Ja väl tre par. Men jag kan icke ro med mera än ett par åt gången. 
<sec/>
”Tag ändå med det andra paret, i fall det skulle tarfvas.” 
<sec/>
Det gör jag på Bakelse-mormors ord. 
<sec/>
Den unga källarsvennen befann sig nu i Westerfeltska båtskjulet vid Flugmötet, tog tvenne par åror derutur, och lade i båten. Derpå låste han upp kedjan, och ämnade skjuta från land. 
<sec/>
”Bastian,” sade Jeana, ”du skall lemna mig den der dyrken, som jag icke vet om jag kan bruka, men vill hafva för att det kanske faller sig så. Ro nu ut från Flugmötet, men begif dig icke emot Skinnarvikslandet, och fråga ej efter Westerfelts stångkrokar så länge, utan håll dig med båten utanför Munkbrovattnet. Du vet hvar Riksdalershuset ligger vid stranden der. Ro fram emot dess vattenport, och var uppmärksam. Får du se mig vifta med en näsduk från något fönster der i huset, så lägg till hastigt som en pil. Men bär dig så klokt åt derute på sjön, att ingen tror dig ligga der enkom för att vänta på något. Kan du icke låtsa meta? Har du metspön?” 
<sec/>
Jo, här ligger ett metspö i båten. Det är ref på, men ingen krok. 
<sec/>
”Det behöfs ingen. Kasta ut refven ändå, medan du sitter der och flankerar på vågen; och drag upp spöet emellanåt, liksom om det nappade.” 
<sec/>
Mormor är den, som skall göra att det nappar för mig till sluts! 
<sec/>
”Det skall jag; farväl, pojke, och verkställ noga allt som jag sagt.” 
<sec/>
Bastian lade från land, med en fryntlig nick. 
<sec/>
Bakelse-Jeana begaf sig från Flugmötet, och gick derifrån, den lilla biten Munkbrogatan fram, till Riksdalershuset. 
<sec/>
När hon stod i dess stora ingång och ville inträda på gården, möttes hon af väktaren, som sade: 
<sec/>
”Pass! här slipper ingen in.” 
<sec/>
Hvad? 
<sec/>
”Nej, säger jag.” 
<sec/>
Det klack till i bröstet på Bakelse-Jeana. Hon kände på en gång den djupaste förargelse öfver att se hela sin plan misslyckas vid sjelfva slutet, och tillika en hastig förfäran för vaktmannens så högst oväntade, afvisande åtbörd. Har här händt något på de ögonblick jag varit borta? tänkte hon. Men hon repade genast mod. Hon kastade på portvakten en af de mest genomträngande, föraktfulla, iskalla och tillika säkra blickar, som ett menniskoöga kan ega att begagna. 
<sec/>
Hon steg ännu ett steg närmare mannen, så att hon hade sitt ansigte nästan inne i hans, hvarpå hon utbrast: ”är du himmelsbefängd, Vargentin?” 
<sec/>
Jo det kan hända, svarade han, utan att komma ur fattningen. 
<sec/>
”Nå, känner du icke mig?” 
<sec/>
Jo, hvem här känner icke dig, trollpacka? 
<sec/>
”Såg du icke, att jag gick ut nyss från Riksdalershuset, här, med Anders Gafvel? och att jag nu skall in tillbaka igen?” 
<sec/>
Jo, nog såg jag att du gick ut med honom. Men att du skall in igen, det sätter jag pe för. 
<sec/>
”Se så, var ingen dum herre, utan öppna bara.” 
<sec/>
Dum för dig, käring? Tror du icke, att jag sett huru du gått här och spekulerat på morgonen, än med den ena, än med den andra? 
<sec/>
”Nå, Vargentin? och det skulle du hafva något emot? Du är ytterst himmelsbefängd!” 
<sec/>
Jo, det är ni, kära Jeana, just ni, som nu går på med garçonen Gafvel igen, för att i stället förtala mig hos herr myntmästaren, när han kommer hem, kan jag förstå; och det var likväl ni, just ni, som häromdagen trakterade mig med gorån och pratade om huru Gafvel snart skulle komma om en hals och afsättas, och att jag måste få hans plats i stället, och att ni skulle passa på och lägga ett ord för mig hos myntmästaren. Vackert, sa’n! har ni gjort det ringaste af allt detta? Men så skall jag också taga min skada igen, så sant jag heter Vargentin; och förr skall porthvalfvet sluka mig, än ni får slippa in, Jeana! Man skall väl veta att näpsa en så’n en. 
<sec/>
”Nu säger jag dig för tredje gången, att du är himmelsbefängd: är det nog?” 
<sec/>
Och jag svarar för tredje gången, att du slipper icke in, pastejkråka! 
<sec/>
”Har du då icke så mycket vett, min vän, att du begriper, att just nu står Anders Gafvel sin undergång som närmast? ja, så nära, att han aldrig mera kan komma till gunst mer; och garçon-platsen blir ledig?” 
<sec/>
Hvad för slag? Blir han ledig? Hvarföre blir han ledig? 
<sec/>
”Ja, sådan är du, Vargentin. Du ser icke så långt som till din egen fot, fast du alltid skådar i marken, och aldrig upp på folk, som en hel karl.” 
<sec/>
Hvad är det Jeana säger: står Gafvel på fall? 
<sec/>
”Ja visst: nemligen om jag får fullborda hvad jag börjat.” 
<sec/>
Hvad har du börjat? 
<sec/>
”Säger du icke sjelf, din varg, att du sett mig gå här på morgonen och spekulera?” 
<sec/>
Jo, det är just hvad jag sett, och sagt. 
<sec/>
”Har någon mer än du sett det?” frågade Jeana med särdeles liflig blick. 
<sec/>
Nej, det har jag icke hört. 
<sec/>
”Godt,” svarade hon. 
<sec/>
Åja, det är rätt godt nog för dig. Men det hade varit ändå bättre, om icke en gång jag hade märkt det. 
<sec/>
”Det gör detsamma, om du fått märka det litet förr eller sednare,” inföll Bakelse-Jeana med liknöjdhet. ”Men nog måste väl en så klok karl som Vargentin begripa, att icke Gafvel kan störtas från sin plats, utan att något betydligt sker här på Riksdalershuset, som kan läggas honom till last: något stort misstag: någon hiskelig dumhet, som han begår ..” 
<sec/>
Jag tror du är illfundig, bakelsefaster? 
<sec/>
”Du är en pratmakare, Vargentin, som ena dagen säger, att du hjertligen vill hafva Gafvels syssla och göra honom olycklig för att få den; men den andra dagen ställer du dig i vägen för den, som skaffar dig sysslan. Hvad är du för en eländing?” 
<sec/>
Skall du skaffa mig sysslan, säger du, Jeana? 
<sec/>
”Ja, om du släpper mig in genast: och om icke då efter en halftimme något skett här på Riksdalershuset af det slaget, att Gafvel genast blir afsatt, så fort herrn kommer hem och får höra derom: om – säger jag, och mins det! – om icke allt detta sker, så skall du få äta upp mig lefvande, Vargentin.” 
<sec/>
Hvad tänker du då göra här i hast, det måste jag veta? 
<sec/>
”Det talar jag ej på förhand om för en, som ingenting begriper. Släpp mig bara in, så skall du få se och vara med om det sjelf. Du kan gerna följa mig steg för steg, så finner du, att jag intet farligt uträttar mot ditt bästa.” 
<sec/>
Det sista syntes portvakten riktigt anmärkt. Kunde han vinna det stora målet, att bringa Anders på fall, såsom Bakelse-Jeana förespeglat, och tillika uppfylla sin tjenst, genom att noga bevaka hennes steg, så gjorde han härigenom något i dubbelt mått ypperligt. 
<sec/>
Han släppte således in den enträgna handelsmanninnan på gården. Sedan hon gått ett stycke dit inåt, och väntade, att Vargentin skulle följa henne, för att, såsom han sagt, bevaka alla hennes företag, men han icke kom efter, utan stod qvar på sin plats, ropade hon till honom: 
<sec/>
”Nå, hvad tänker du på? Får jag nu gå här och göra allt hvad jag behagar?” 
<sec/>
Ja, kära bakelsefru, jag kan ej längre hjelpa det: efter du en gång är inne här, så uträtta hvad du har för kommissioner. Du har gått här förut: du är husets vän: jag kan icke hjelpa’t. 
<sec/>
”Du är väl det största får till varg, jag’nånsin sett!” utbrast Jeana. ”Du, som var så stursk, när jag först kom, har du redan tappat modet?” 
<sec/>
Jag bryr mig icke om’et. Ni står väl hos myntmästaren. Jag har stretat emot; men kan icke hjelpa det. Gå här, gå ut och gå in: gå hvart ni vill. 
<sec/>
Bakelse-Jeana såg skarpt på portvakten och steg tillbaka till honom, ända in på näsan, sägande: ”är du underlig, Vargentin, eller hvad menar du?” 
<sec/>
Jag menar ingenting. Gå in, och gå ut, och gå hur till häckenfjäll du vill. Det är sak samma. 
<sec/>
”Men, du roliga vaktmästare! skulle du icke biträda mig i mitt arbete att störta Gafvel från sin tjenst?” 
<sec/>
Hm, madamm: är då allt detta ditt verkliga allvar? 
<sec/>
”Ja visst, din rädda varg.” 
<sec/>
Nå, hvad vill du jag skall göra i saken? 
<sec/>
”Efter du skall njuta frukterna af Gafvels fall, så måste du också biträda mig här i dag.” 
<sec/>
Hm, alltför bra: det måste jag vilja göra; men hvad skall jag .. 
<sec/>
”Så? jag vet då att du vill taga ett förnuftigt steg, så fort jag gifver dig tecken, att utföra det?” 
<sec/>
Det skall jag, om jag kan. 
<sec/>
”Jag skall icke låta dig utföra annat än hvad du kan.” 
<sec/>
Då är jag beredd. 
<sec/>
”Skönt!” sade Bakelse-Jeana, ”stå nu här så länge beskedligt vid din port, medan jag går in och upp i stora huset. Passa noga på, när jag tillsäger dig hvad du skall företaga.” 
<sec/>
Det skall ske! försäkrade portvakten. 
<sec/>
Den fintliga gumman trädde nu rakt öfver gården och steg in i den delen af Riksdalershuset, som låg åt Munkbrovattnet, och der fångarne sutto. De två Gaspolinerne, som vid ena hörnet inne på gården stodo upptagna af vedhuggning, läto henne passera, utan att fästa uppmärksamhet vid en sådan husets vän, som dessutom nyligen vandrat hand i hand med vicevärden Anders Gafvel, hvilken än duade och än niade henne. 
<sec/>
Hon steg upp och kom obehindradt till gången, hvari det rum var beläget, der Clas Thott befann sig, och som var fullkomligen ren från folk, till följe af Anders’ ordination, att här på intet sätt störa grefvens tillärnade goda sömn. Bakelse-Jeana nalkades. Med sin efter vaxaftrycket afpassade egen nyckel försökte hon i hänglåset, som satt utanpå grefvens dörr. Det gick. Derpå försökte hon med en annan nyckel, om den skulle passa till sjelfva dörrlåset. Det gick också. Det vill säga, nyckeln gick ganska riktigt in i hålet, och gick omkring i låset. Men dörren behagade icke gå upp. 
<sec/>
”Hvad?” tänkte hon. 
<sec/>
Nej, ogörligt. 
<sec/>
”Är låskolfven rosenrasande?” 
<sec/>
Aha, säkert har grefven skjutit för någon rigel innanför. Hon bultade och hviskade vid dörren: ”grefve! grefve! gref Thott!” 
<sec/>
Ingen svarade. 
<sec/>
”Hvad vill det betyda? Skulle han då verkligen hafva inslumrat så hårdt i de allra kraftigaste Mor-Sibylle-drömmar?” 
<sec/>
Medan hon stod sålunda i half förtviflan öfver sitt misslyckade företag, hörde hon någon gå längst bort i gången. 
<sec/>
”Oh – jag är olycklig!” utbrast hon för sig sjelf, och drog hastigt sina nycklar ur låsen. 
<sec/>
Derpå fattade hon sig dock genast, och gick med raska steg för att se hvem den der kunde vara, som så olägligt störde henne. 
<sec/>
Hon nalkades gångens slut. Der låg ett fönster, som vätte utåt sjön. Hon hade ej väl hunnit hit, förrän hon hörde steg i grannskapet, såg sig om och blef varse gref Thott. Hon hajade till. ”Är det möjligt!” ropade hon. 
<sec/>
Guds fred! redliga mångelska, sade han, tack för att ni skaffade mig det der rummet. I stället för att ljuft inslumra, såsom ni föreslagit, steg jag genast till dörren, så fort jag fann det tyst härute i gången. Jag försökte öppna, men kunde det ej. 
<sec/>
”Nej, det tror jag, ty här satt hänglås utanpå. Men det underligaste är, att jag, som hade nyckel både till hänglåset och till dörren sjelf, ändock ej fick upp den.” 
<sec/>
Det tror jag, svarade han, ty jag hade lagt en hake på innanför, att vara säker för öfverrumplingar. 
<sec/>
”Men huru kom ni då ut, min nådiga grefve!” 
<sec/>
Jag undersökte min kammare, och fann vid dess ena vägg ett klädkontor. Baksidan härtill utgjordes blott af en tunn bräddörr, som gick in till rummet bredvid. Jag bröt mig in dit utan stor svårighet. Sedan kom jag genom dess dörr, som ej hade hänglås utanpå sig, lätt ut i gången här. Derefter har jag på egen hand, och lyckligtvis ganska obehindrad, sett mig om i denna nejd. Hvad har ni för förslager? 
<sec/>
”Ni är präktig, nådigaste grefve!” sade Bakelse-Jeana med ett leende, hvari hon tillät sig blanda bifall, ehuru till och med åt en grefve. 
<sec/>
Clas Thott misstyckte ej detta från den goda gummans sida. Det låg någonting ej blott godt, men nästan ädelt under hela hennes sätt, en så simpel käring hon var. Hon utgjorde en sällsynthet, ehuru dock en befintlighet. 
<sec/>
”Nu skola vi skynda,” fortfor hon. ”Vi hafva en person till att taga ut här.” 
<sec/>
Hvem då i all verlden? utbrast gref Clas förvånad. 
<sec/>
”En herr von Pahlen.” 
<sec/>
Ah .. min Gud! de hafva således också narrat in honom? Det kunde jag tro. Hörpå, min vän, under det jag gått här, har jag upptäckt, att längst fram i denna gång kommer man ned till en liten afsides trappa, just utmed husets yttersta vägg; och den leder utföre till vattengården. 
<sec/>
”Alldeles! Just den vägen skola vi träda. Och ser ni genom fönstret, grefve! titta bara! en båt ligger på sjön, ser ni?” 
<sec/>
Clas Thott skådade genom rutan, och varseblef Bastians fiskarjulle. 
<sec/>
Ni är oskattbar! utbrast han. 
<sec/>
”Ts! och stå blott här i all enkelhet, min grefve, tills jag återkommer och har von Pahlen med mig.” 
<sec/>
Med dessa ord aflägsnade sig Bakelse-Jeana. Hon gick några omvägar: kom ned på stora gården och gaf tecken åt Vargentin. 
<sec/>
Denne kom på hennes vink. 
<sec/>
”Nu pass på, min dräng! Gå genast dit bort till hönshuset, som ligger i vinkeln af gården. Reta tupparne, hör du! och laga att de börja föra ett det största oväsen. Jag säger icke mer, men begrip mig, Vargentin; och gör till punkt och pricka som jag vill. Haf allt hvad höns heter att kackla så, som om man ville taga lifvet af dem allesammans, eller som om de hölle på att dö af hunger: ja, det är det rätta. Gack! raskt! se så – utan omsvep!” 
<sec/>
Vargentin begrep ej ett ord, men begaf sig till hönshuset. ”Detta skall bringa Anders af med tjensten!” sade han för sig sjelf, steg fram till sin bestämmelse, och började kasta spånor och småsten in i hönsskaran. 
<sec/>
Ögonblickligt foro de ridderliga tupparne med flaxande vingar upp i luften, att försvara sig sjelfva och sina hönor. Ett kuckeliku, ett kackel, ett t-t-t-t-t uppstod, så förfärligt, som om en räf sluppit midt in i den befjädrade flocken. 
<sec/>
Den dystre vakthafvanden i salen utanför von Pahlens rum, Otto Frank, hvaråt Anders Gafvel vid sin bortgång anförtrott husets förnämsta vård, och framför allt omsorgen om hönsen, hörde från sin plats det omenskliga väsen, som tupparne förde. ”Hvad är det?” utbrast han. ”Nu är det tid på för mig!” 
<sec/>
Han begaf sig utan betänkande från sin sal, att göra hvad vicevärden, den gråa garçonen, tillsagt honom. 
<sec/>
”De måste totalt sakna all mat!” ropade han med surmulen uppsyn. 
<sec/>
”Kuckeliku! kuckeliku!” skreko tupparne; den ena högre än den andra. 
<sec/>
”Ta-ta-ta-ta-ta!” skriade hönorna, gång på gång, och det tog icke slut. 
<sec/>
Den allvarsamme Frank skyndade in i ett sidorum på gården efter korn, hvaraf han tog flera göpnar och lade i ett förkläde; derefter vandrade han under marche forcé till hönshuset. Här helsades han genast öfverljudt med: 
<sec/>
”Kuckeliku! 
<sec/>
Ta-ta-ta-ta-ta!” 
<sec/>
Är ni då alldeles rasande? vänta litet, edra oroliga fjäderfän? Men hvad gör du här, Vargentin? 
<sec/>
”Jag söker ställa tillrätta med de förb–de hönsen,” svarade han. ”Här har blifvit uppror. Det är visst svartsjuka. Jag har alltid sagt Anders, att det är dumt att hafva mer än en tupp.” 
<sec/>
Nej! de äro hungriga, ditt nöt; det vet jag. Gå på din post, gå till porten! 
<sec/>
Vargentin afgick mumlande. ”Om en dag eller två, är det jag, som skall kalla dig nöt, Frank!” sade han. 
<sec/>
Under hela detta uppträde, hade Bakelse-Jeana haft tid att ingå i salen, som Frank lemnat tom, skynda till dörren, försöka sin af Bastian bekomna dyrk i von Pahlens kammardörr, och lyckligt öppna den, emedan den endast hade ett ganska vanligt lås. 
<sec/>
Von Pahlen blef mycket häpen att se denna vakthafvande inträda. 
<sec/>
Men Bakelse-Jeana gaf honom ingen tid till frågor. Hon tog honom vid handen, och förde honom ut. Hon yttrade ej ett ord. Han är utlänning och skulle ej begripa mitt arma språk: liksom jag icke hans, tänkte hon. 
<sec/>
Men hon bedrog sig, ty den förnäme löjtnanten uttryckte sig på ganska fattlig Svenska, ehuru med en liten brytning, som i hans mun lät utmärkt behaglig. 
<sec/>
När hon hörde dessa vackra ord, log hon artigt, neg och sade: ”Följ mig blott, nådiga herre, så skall ni få träffa en god vän.” 
<sec/>
Von Pahlen fann intet skäl att sätta sig emot en fée, som befriade honom ur ett tråkigt fängelse. De skyndade från salen. Hon förde honom genom den våning, hon nyss genomträngt, och der nu ingen menniska vidare fans, fram till gången, der Clas Thott stod och bidade. 
<sec/>
Bakelse-Jeana gaf de begge glada och förvånade herrarne tecken att nu hvarken kyssas eller omfamnas, utan endast i hennes spår gå lilla trappan utföre till vattengården. I detsamma gaf hon med näsduken genom gångens yttersta fönster, som vätte utåt Munkbroviken, Bastian den öfverenskomna signalen, att oförtöfvadt nalkas med sin båt. 
<sec/>
När Jeana jemte de begge hofkavaljererne nedkommit på Riksdalershusets vattengård, och Bastian å sin sida rott ända fram till stranden, funno de sig till outsäglig harm vara skilda från hvarann genom sjelfva vattenporten: en grind, bestående af spjälor, och som var stängd. 
<sec/>
”Så skall man hindras i sin sista stund!” utbrast Bakelse-Jeana. ”Hexor till dragoner! som, när ni reste, icke kunde lemna denna vattengrind olåst? Skulle ni just vara ordentliga nu, ni som aldrig i verlden varit ordentliga?” 
<sec/>
Gör ingenting! hviskade Clas Thott. Skrik bara icke, så att någon kan höra oss från gården eller huset. 
<sec/>
”Åh, det är icke farligt,” svarade hon. ”Sjelfva palatset, som står här utmed stranden, skymmer gården för oss, och oss för alla på gården. Ni hör ju hvilket hiskeligt kackel är på gården, fast vi ej se oväsendet. Detta skall hindra alla att höra eller märka oss. Man skulle endast kunna blifva oss varse från fönsterna i detta främre hus. Men här gifves för närvarande ingen menniska i dessa rum eller vid dessa fönster.” 
<sec/>
Är ni viss på det, desto bättre. 
<sec/>
”Men huru skola vi komma ut till båten?” 
<sec/>
Raskt, min vän! gör som jag, sade Clas Thott till von Pahlen. Vattnet måste väl här invid stranden ej vara alltför djupt. 
<sec/>
Han steg ned i vattnet. 
<sec/>
Bakelse-Jeana slog ihop händerna, när vattnet steg Clas Thott öfver midjan ända upp på bröstet. ”Grefven förderfvar sina kläder!” 
<sec/>
Tig, madamm! 
<sec/>
Han stod nu ända vid vattenporten. Här var vattnet så djupt, att det gick honom till halsen. Lyckligt trädde han armen under grindspjälorna, hvilka ej gingo mer än en tum ned i sjelfva böljan. 
<sec/>
”Skynda, von Pahlen: här kunna vi gå inunder,” sade Clas Thott. Han fattade i detsamma tag med högra handen i Bastians båt, som lagt ända tätt intill spjälporten, på andra sidan. 
<sec/>
Von Pahlen steg lika manhaftigt ned i vattnet. Efter ett ögonblick hade de krupit under vattenporten, hvilket likväl ej kunde ske med mindre, än att de förde sina hufvuden ett ögonblick helt och hållet ned i vattnet. De stego upp på andra sidan, Bastian hjelpte till, och nu sutto de i båten. 
<sec/>
Den stackars gamla Jeana runkade på sitt hufvud. 
<sec/>
”Jag hade tänkt få fara med!” ropade hon. 
<sec/>
Ja, så kom, lilla mormor, båten rymmer er nog, svarade Bastian. 
<sec/>
”Nej, det är ogörligt! Jag kan icke gå i vatten på det der sättet, jag! 
<sec/>
Det är för olyckligt! för olyckligt!” 
<sec/>
Kuckeliku! kuckeliku! hördes den ena gången på den andra i häftiga och förnyade anskri uppifrån gården. Ingenting syntes; men ljudet från huset klang vidt omkring. 
<sec/>
”Lycka på resan, mina herrar!” ropade Jeana. ”Jag kan ej komma med, fast jag så gerna ville ..” 
<sec/>
”Kuckeliku! Ta-ta-ta-ta!” 
<sec/>
”Kom, kom, mormor!” 
<sec/>
Huru skall det kunna gå till? Jeana såg ängsligt upp åt husets fönster. Går jag tillbaka dit upp nu, och de hafva märkt något, så slå de ihjäl mig, sade hon. 
<sec/>
”Kuckeliku! Ta-ta-ta-ta!” 
<sec/>
Ett, tu, tre, mormor! ropade Bastian. Jag sticker in två åror genom spjälorna. De skola nå till vattengårdsstranden. Gå raskt på dem hit ut till grinden, mormor! Svindla bara icke: gå och var oförskräckt! En af herrarne håller nog båten qvar, att han ej får glida från grinden, men den andra herrn och jag taga och lyfta mormor öfver grinden. Hvasa’? Jo, det skall gå. 
<sec/>
Detta förslag var djerft för en gammal person. Men Jeana hörde just till de djerfva. Hon tog modet på sig, steg på årorna: lät icke svindeln gripa sig, utan kom efter ett par sekunder fram till spjälporten. Von Pahlen höll båten fast. De andra begge lyfte den dyrbara räddarinnan öfver vattengrinden, oaktadt den icke var så litet hög. 
<sec/>
Alla fyra sutto i båten. 
<sec/>
”Kuckeliku! kuckeliku! kuckeliku!” 
<sec/>
Adiö och farväl, sköna Riksdalershus! ropade Bakelsemormor med en fryntlig nick. Bastian fattade årorna och lade ut från stranden. 
<sec/>
Efter några minuter såg man, på Munkbrovattnet fram emot Riddarfjärden, en fiskarjulle glida fram med fyra personer, af hvilka en höll ett långt metspö. Ingenting var vanligare och mindre egnadt att väcka uppmärksamhet. 
<sec/>
Vargentin, som ej alltid höll sig i sin port, utan stundom, för nöje och ombyte, makade sig några steg ut på gatan, såg sig derifrån omkring åt alla håll, och kunde således härifrån äfven skåda hvad som tilldrog sig nere på fjärden, så fort någon båt kom midt för gatans mynning. 
<sec/>
”Hvad?” utbrast han för sig sjelf, när han upptäckte Bakelse-Jeana i en båt, i sällskap med tre personer. 
<sec/>
”Hm, ts! Anders skall förlora platsen,” yttrade han lakoniskt och med ett mystiskt leende mot sjön. ”Det är en klok gumma, det der. Men ts, ts, hvad mig beträffar. Jag håller mig bara i min port, jag, och tiger, och känner intet det ringaste af alltihop. Vi få se på utgången.” 
<sec/>
Efter en otrolig möda, som den trumpne Otto Frank nedlade till stillande af tupparnes oro, lyckades han med korn, goda ord och skickliga lämpor, ehuru ej utan de suraste miner, dämpa upproret i hönshuset. Tupparne skreko och hoppade ej mer: hönornas snattrande aftog, väl ytterst långsamt, men slutligen tego dock äfven de. 
<sec/>
Vakthafvanden återgick nu till sin plats. Såsom Bakelse-Jeana haft den omsorgen att slå igen von Pahlens dörr efter sig, kunde Frank ej annat tänka, än att hans fånge, lika tyst och stillsam som under de föregående timmarna, befann sig derinne i godt förvar. 
<sec/>
Han och de begge vedhuggarne på gården sågo väl ej vidare till bakelsegumman; men det oroade ingen af dem. De trodde, att hon stannat någonstädes deruppe i rummen, och der inväntade sin gråa garçon, med hvilken de ofta märkt henne föra det bästa gnabb. 
<sec/>
Anders Gafvel återkom fram på dagen från Söder. Han gick genast upp i huset. Han kom till grefvens dörr, som han fann vederbörligen stängd. Han lyssnade, och allt var tyst. ”Hvad han sofver godt, gudskelof! hur han drömmer!” sade Anders, och aktade sig att öppna, för att ej afbryta den Sibyllinska slummern hos sin fånge. 
<chapter/>

<chaptername>TJUGUÅTTONDE KAPITLET.</chaptername>

<chaptername>EN OFÖRMODAD SEGLATS.</chaptername>

<sec/>
Oupphörligen berg, som icke äro berg: ängar, som ej äro ängar: åkrar, som ej äro åkrar – 
<sec/>
Ingenting kunde under vanliga omständigheter hafva varit enklare, än att ro med båten iland till Kornhamn, Flugmötet, eller der bredvid, emedan Gaspolinska bofvarnes makt ej sträckte sig utom området af deras hus. Detta var också Clas Thotts tanke. Bakelsemångelskan kunde ej hafva något deremot; men bad likväl – efter tusen ursäkter för sin näsvishet, att våga yttra sig här – få göra honom uppmärksam på ett par omständigheter, som han kanske icke ännu kände, men hvarom hon fått spaning. 
<sec/>
”Tala obehindradt, min goda gumma,” sade Clas Thott. 
<sec/>
På Riksdalershuset, der ni satt fången, har i natt ännu en annan herre infunnit sig, inföll hon: en man, så hurtig, att en viss person, som jag känner, kallat honom ”rytande”; och hvilken också var en gref Thott. 
<sec/>
”Hvad vill det säga? Ja, det är ganska riktigt. Icke blott en, utan tvenne mina bröder, Robert och Tage, voro der i natt. De följde mig och löjtnant von Pahlen dit.” 
<sec/>
Nej, grefve. Någon af dem var det icke, sade Bakelse-Jeana. Jag känner något litet till dem – i all vördnad sagdt – men de äro icke rytande. 
<sec/>
Också har den gref Thott, hvarom jag talar, farit af till en ö här ute i Mälaren i natt; och det slår icke in med de begge förnäma bröderna, hvarom nyss talades; ty jag träffade dem uppe vid elden långt sednare. 
<sec/>
”Hvad? skulle det då vara min broder Åke?” 
<sec/>
Han har rest i båt till Kungshatt! 
<sec/>
”Det skulle förundra mig på det högsta. Hvad jag vet, är, att han icke syntes till vid eldsvådan, såsom han likväl borde hafva gjort, om han varit till finnandes, efter det brann i hans eget logis. Men att resa bort vid ett sådant tillfälle!” 
<sec/>
Han torde hafva haft sina gällande orsaker. 
<sec/>
”Hvilka skäl kunde öfverväga nödvändigheten, att rädda sitt hem? och, ännu mera, sin värdinnas, fru Bonauschiölds?” 
<sec/>
Nådig grefven tillåter väl icke en gammal käring yttra sig vidare nu, efter jag redan sagt mera än jag skolat i så förnämt sällskap? 
<sec/>
”Hvad menar ni? Här behöfs intet krus och inga förklädda stickord,” inföll Clas Thott något stött. 
<sec/>
Stickord, herr grefve? Hm, sade Jeana förstämd. Jag har icke tänkt så illa, som jag talat. 
<sec/>
”Så var då ej vidare misslynt, min vän,” fortfor grefven. ”Ni har dessutom i dag gjort oss en så stor tjenst, att ni må vara frisprå ..” 
<sec/>
Förlåt mig, afbröt hon, ingen gerning förut kunde gifva mig rätt att handla oriktigt efteråt, eller tala otillbörligt om nådiga grefvarne, eller en annan menniska. 
<sec/>
”Ni har ett förträffligt hjerta och ett godt omdöme. Tala till punkt!” 
<sec/>
Jag skulle vilja, så dumt det låter, att herr grefven med sin nådiga vän här i båten icke satte iland någonstans i Stockholm, utan fore till Kungshatt. 
<sec/>
”Till Kungshatt! men, min Gud, hvad skulle vi der?” 
<sec/>
Dit har den fjerde gref Thott rott i natt. 
<sec/>
”Åke har då verkligen farit till Kungshatt?” 
<sec/>
Vet, grefve, att man har i natt stulit ifrån grefvens bror en ganska stor skatt. 
<sec/>
”Har man röfvat Åke? Ah .. under eldsvådan?” 
<sec/>
Men gerningsmännen begåfvo sig undan till ett tjufgömsle, som de måste hafva på en af Mälaröarne; och den stränge herrn, som ville hafva sitt igen, reste efter dem. 
<sec/>
”Hvilka nyheter? Och huru känner ni allt detta?” 
<sec/>
Jag har fått veta derom i det hus, vi nyss lemnat. 
<sec/>
”Så?” 
<sec/>
Och hvars egare ni kanske också sjelf skulle kunna hafva lust att språka ett par ord vid, rörande er egen undfägnad i natt? 
<sec/>
”Minsann. Hvad är det för en menniska?” 
<sec/>
Herr grefven har kanske aldrig hört namnet Gaspolin, som eljest är beryktadt? 
<sec/>
”Jag bekänner, att jag är okunnig derom. Det har ej nått mina umgängeskretsar, förmodar jag.” 
<sec/>
Så är det väl. Men han är också den, som lagt sig till den der brandskadade gref Thotts stora skatt, och efter hvilken den grefven hals öfver hufvud rest. Jag bör nämna, att grefvens bror der borta vid Kungshatt säkert har mycket att strida emot, ty tjufgömmare äro icke det bästa folk. 
<sec/>
”Gud! Åke skulle kunna vara i fara? kanske i största fara?” 
<sec/>
Det är icke omöjligt; ehuru han måste vara rysligt tapper, denne broder, efter hvad jag hör. 
<sec/>
”Jag samlar folk och far dit på ögonblicket!” 
<sec/>
Ja? tycker ej herr grefven, att det skulle vara väl? 
<sec/>
Hvad gör grefven i Stockholm just nu, då (Bakelse-Jeana tillät sig ett småleende ögonkast, som ej saknade förtrolighet, men dock tillika var mycket ödmjukt).. då grefvens vän .. då herr grefvens allrabästa vän nu rest derifrån, såsom jag kunnat bevittna. 
<sec/>
”Det är sant; men just henne borde jag och min vän här, löjtnant von Pahlen, genast resa efter. Det är väl tidigt, märker jag på solen; men Marie Susanne måste dock redan vara ett stycke på vägen, och kanske väntar hon oss snart!” 
<sec/>
Jag tänkte nu yttra ett dumt ord till; men det är bäst jag tiger, inföll Jeana, och såg åt sidan på rotullarne. 
<sec/>
”Tala ut!” 
<sec/>
Skulle icke .. jag frågar bara: och alla frågor äro ju fria alltsedan kung 
<sec/>
Carls död, såsom ordspråket säger .. 
<sec/>
”Ja visst. Nå?” 
<sec/>
Skulle icke mademoiselle Cederlöfs resa sträcka sig till det der stora kungsslottet på landet, Ekolsund, dit också herr grefven sjelf ville resa efter? och vägen dit menar jag går öfver Stäke: så mycket har jag hört sägas åtminstone? 
<sec/>
”Det har sin riktighet.” 
<sec/>
Herr grefven skall således till Stäke i dag? Men kan det icke vara likgiltigt hvad väg? Jag vet genom Mälarkaptener, skutskeppare man kallar, som segla mellan Stockholm och Upsala, att man sjöledes kommer härifrån till Stäke; och den resan går förbi Drottningholm, således nära Kungshatt: fast detta är en liten gnista längre bort. Men det gör ju icke hela verlden? 
<sec/>
”Jag begriper. Vi skulle kunna ro härifrån genast till Kungshatt. Åke till undsättning; och sedan derifrån vidare till Stäke, också sjövägen. Vi skulle då ej göra någon synnerlig omväg. Hvad säger du, von Pahlen?” 
<sec/>
Jag har ingen bekantskap med vägarne i de Svenska landskapen. Men sjön är intagande så här på morgonen. Jag far hvad väg du vill, endast vi oförtöfvadt komma till riksgrefvinnans slott. 
<sec/>
”Hör, mormor,” inföll Bastian, ”önskar ni att jag skall ro till Kungshatt? Det blir för långt. Men gerna skulle jag vilja vara med, det säger jag: om det kunde ske så, att jag komme hem i alla fall till herr Westerfelt, och har en smula fisk med mig.” 
<sec/>
I detta ögonblick kastade von Pahlen sina ögon närmare på ynglingen, som rodde. Han hade förut varit något tankspridd, såsom det hände honom. ”Ah ..” utbrast han nu, och igenkände den hederliga gossen, som så skickligt biträdt honom vid flykten från Solens klubb. 
<sec/>
Bastian bugade sig vördsamt, der han satt vid årorna. 
<sec/>
”En förträfflig yngling!” sade von Pahlen till gref Clas Thott: ”jag skulle en gång vilja göra något af honom.” 
<sec/>
Men Bakelse-Jeana hade sina tankar fästade vid det närvarande. Hon såg sig omkring på Riddarfjärden, der man som bäst for fram. 
<sec/>
”Håll!” sade hon hastigt: ”der borta ser jag en liten segelbåt, kommande från Riddarholmen, och som tar kosan utåt Mälaren. Der sitter tre eller fyra mans besättning, under seglen. Det är säkert en liten bondjakt, som far hem tom till Eckerön eller Svartsjölandet, och som varit till Stockholm med grönsaker, ägg och allt godt. Skulle grefven finna sig för illa ombord på den?” 
<sec/>
På segelbåten? Visst icke. 
<sec/>
”Så genskjut den, Bastian!” 
<sec/>
Bastian vände med fiskarjullen, så att han rodde den kommande segelslupen till mötes. Gref Thott tog upp sin näsduk och viftade, såsom tecken åt besättningen, att han ville tala med någon. 
<sec/>
”Hederlig vedergällning, om vi få segla med er ett stycke!” ropade han till mannen, som satt vid styret der. 
<sec/>
Denne drog in skotet och fällde det lilla seglet. Båten stannade farten; Bastian lade till vid relingen. Man gick om bord i sin nya farkost, och kom öfverens, att fästa fiskarjullen med en lina i släptåg efter segelslupen. 
<sec/>
De seglande voro hemma från Björkö, förmälde de, och utgjorde fyra de godmodigaste män, såsom man snart såg på dem. Grefve Thott kom utan svårighet med dem om sams; i synnerhet som deras egen väg strök tätt utmed Kungshatt-landet. Man satt nu här sju personer, jemte mormor sjelf åttonde, alla i vänskap. Det lilla fyrkantiga seglet hissades ofördröjligen, och skotet släpptes ut. En af Björköboarne, som hade sin plats i stäfven, tog till och med upp en liten ”klyfvare”, hvilken han med ett smidigt rep (ty om tåg kunde man knappt tala på denna farkost) hissade i fören. Vinden friskade till, och det började gå hurtigt öfver Mälarvågorna. Man lemnade Kungsholmen, som ingenting; ehuru man hvarken for om Owens eller Marieberg, hvilka den tiden ej funnos. Man dubblerade Lilla och Stora Hessingen. Snart såg man sig i gapet på Oxhålet, och gungade på Klubbfjärden. Von Pahlen och grefve Thott skulle hafva känt sig något ruskiga, då de nyligen varit i vattnet ända öfver hufvet, och nu sutto i blöta kläder; men slikt efterfrågade ej unga militärer, äfven då de utgjorde ett par hofkavaljerer. Von Pahlen fann sig högst intagen af ett för honom så nytt slags segelfart, mellan förtjusande stränder, under en frisk morgonhimmel och en leende sol. 
<sec/>
”Jag är anländ till kontrasternas verld, till motsägelsernas land,” sade han och såg sig om åt alla kanter. ”På jorden fins väl eljest ingen hufvudstad, som åt alla sidor har skog och berg rundt omkring sig, ja, ända inpå sig? Jag befinner mig i ett fée-hem!” 
<sec/>
Clas Thott ville icke motsäga sin utländske väns anmärkningar, ehuru han ej uppfattade dem med alldeles samma känslor som von Pahlen. Han hade ej varit utrikes; hade således ingenting utomsvenskt att jemföra sitt fädernesland med, och fann derföre allting här ganska naturligt, ehuru underligt det än var. Det roade honom emellertid att lyssna på von Pahlens utlåtelser; och denne utvecklade sin tanke i allt längre genomförda slutföljder. 
<sec/>
”Se blott på denna hederliga, denna lika fintliga som djerfva, och likväl så godhjertade gamla qvinna!” hviskade han. ”Är icke hon en fée? Men borde man vänta att finna en sådan inom de lägre klasserna? Vi hafva äfven i Tyskland trollpackor; men de ega gerna något ursinnigt i väsendet, såsom de också böra; denna, deremot, sitter här så lugn, treflig, simpel, god och naturlig, att ... nåväl, jag frågar, innefattar dylikt ej en stor motsägelse? Edra högre klasser – Clas Thott! – äro uppfyllda af lika många kontradiktioner. Om jag ej fruktade att stöta dig, skulle jag säga, att er civilisation endast består i knappt en halfbildning. Din broder, gref Robert Augustin, kan jag kalla honom annat än en blott half riddersman, efter allt han gjort emot mig och emot dig sjelf, sin egen bror, helt nyligen? Och du, Clas! – som häröfver borde vara uppbragt på din bror – jag ser dig alldeles icke utom dig! I Sverige råder en trankilitet midt i vildheten, som är högst förundransvärd. Du får förlåta mig, att jag under min härvaro tänkt mycket på Svenskarne och Sverige, efter jag har i sinnet, såsom du väl funnit af vårt samtal, vår förklaring i natt, att naturalisera mig i detta land, derest den plan går i verket om Ekolsund, som genom riksgrefvinnans och konungens ... Men nog härom. Jag ville endast med allt detta säga dig, min vän Thott! att jag har mina giltiga orsaker att fördjupa mig i ert lands utgrundande, då jag har i plan att blifva Svensk; men att jag icke vet huru jag skall finna ariadnetråden i denna labyrinth. Jag börjar frukta Sveriges sjelfmotsägelser gå så långt, att jag här till sluts icke kan reda mig. Det är nära nog oerhördt. När ni har en hufvudstad, endast omkantad af skogar, hvilket visst är ganska pittoreskt, men emellertid fullkomligen emot allt bruk; så torde ni väl ock hafva åkrar, på hvilka ingenting växer? Ty detta skulle ju vara en passande motsägelse inom agrikulturen? Ni har väl kor, men som intet mjölka? Ni har gräs i edra sjöar, såsom jag redan märkt, och säkert i utbyte vatten på edra ängar? Jag gissar, att ni har fullt upp af berg och kullar på hvad ni kallar slätter: hvad befalls? Deremot har jag här ännu ej sett ett enda berg, sådant vi vid Rhen förstå med berg, fjällartadt, upptornadt, himmelshögt. Nej: ni har intet Drachenfels, intet Ehrenbreitstein! Ni består er oupphörligen berg, som icke äro berg, ängar som ej äro ängar, åkrar som ej äro åkrar, och framför allt städer som inga städer äro. Ni har bönder, som äro herrar till sjelfständigheten; och herrar, som äro .. ursäkta mig, men jag menar bönder. Ni har bondflickor, som till uppsynen äro fröknar; och ni har fruntimmer inom de höga stånden, som .. men det är sant, jag har här funnit utomordentliga behag, fast jag icke tror man här också saknar .. hur kallar ni det på Svenska?.. lollor; ja. Nå, lika mycket. Har ni borgare i edra så kallade städer? ja; men förmodligen idka de åkerbruk. Eger ni fabriker? Min landtgrefve har, såsom konung bland eder, velat skaffa er fabriker: skall det lyckas? Jag tror knappast. Edra får bära visst något, som ni kallar ull: men för får att gå med god, fin, duglig ull, skulle ju vara i sin ordning, och följaktligen ej på sin plats i motsägelsernas land? Deremot, af de vildaste bland alla djur, björnar, har jag hittills ej sett en enda hos er, då likväl ert land i Europa går och gäller för björnarnes hem. Par ironie, har jag i Stockholm hört folk tala om björnar: och de voro menniskor! Ganska riktigt: i utbyte äro menniskorna björnaktige. Eller hvad skall jag tänka om värden på ett hotel, gästfrihetens hem, och som gör sig till fångvaktare? Hvad skall jag tänka om det hus, hvarifrån vi nyss lyckats utkomma? Borde det ej heta ett björnide, en vargkula? Men der funnos likväl endast varelser vid namn menniskor. Jag ville göra en resa uppåt Sverige en gång, för att om möjligt se sanna rofdjur, sådana man i naturalhistorien nämner ursus, lupus, vulpes ..” 
<sec/>
Hvad? inföll Clas Thott leende, är det naturspråk? 
<sec/>
”Ja, det är latin, du; men vill säga: björn, varg och räf. Jag ville se huru dessa djur, såsom sådana, hafva sig i Sverige. Jag gissar, att de äro rätt hyggliga, trefliga, menskliga; ty eljest skulle de icke vara konseqvent svenska odjur, det vill säga: inkonseqventa såsom odjur.” 
<sec/>
Hahaha! utbrast gref Thott. 
<sec/>
Den gode von Pahlen log också, ehuru till hälften melankoliskt. ”Du torde medgifva,” slöt han, ”att efter alla dessa betraktelser, som jag ofta gjort sedan jag kommit hit, jag bör finna betänkligt, att sätta mig ned och låta mig naturaliseras i Sverige?” 
<sec/>
Jag undrar ej derpå! sade Clas Thott. För sig sjelf tänkte han: det vore ej så illa, om han ville vända sin håg alldeles från Ekolsund! 
<sec/>
Men von Pahlen inföll, i det han räckte vännen sin hand: ”kan du nu slutligen, efter allt hvad jag sagt, tro mig, då jag tillägger, att jag är förtjust af Sverige? och att alla utlänningar, som komma hit, och dem jag råkat, säga sig trifvas här utomordentligt?” 
<sec/>
Det begriper jag icke, inföll gref Thott. Ni borde fara härifrån hals öfver hufvud. 
<sec/>
”Men vi göra det icke: vi vilja blifva här, vi vilja dö här; ty .. så mystiskt är det. Du vet, att jag har fallenhet för dessa slags inre kombinationer, som förmodligen säga ingenting för ditt öppna, friska, svala lynne?” 
<sec/>
Åhjo, låt höra; vi hafva ännu ett godt stycke till Kungshatt, och under tiden .. 
<sec/>
Von Pahlen såg ned. Det låg någonting ej så litet oartigt och stötande i det sista Clas Thott yttrat, och som klart nog innebar, att denne endast ville höra sin väns betraktelser, såsom resetidsfördrif, men utan allt vidare intresse. 
<sec/>
Icke desto mindre fattade han sig, tryckte ånyo Clas Thotts hand och sade: ”ja just så .. just sådan som du nu var i detta ögonblick, är hvarje Svensk! Ni är icke höflig – ej sällan sårande! – men så omedvetet, barnsligt, trohjertadt, att man, långt ifrån att vredgas på er, omöjligen kan undvika att älska er. Utomordentliga motsägelse! Ni stöter en ifrån er genom förargligheter i hvar minut; och i och med detsamma drar ni en till er. Ni utgör ett trollskt slägte. Det fins ej på jorden ett mindre älskvärdt folk än Svenskarne: och deri ligger sjelfva deras stora älskvärdhet. Man trifs som utlänning här så utomordentligt, emedan allt är otrefligt: det är pikant härigenom, man får aldrig tid att inslumra såsom i den äkta, riktiga, konseqventa trefligheten, hvilken vi hafva i Tyskland: det är, som jag säger, ständigt väckande genom sin nyhet, sin retsamhet, och detta gör att man nödvändigt vill blifva qvar: man trifs här tills man dör.” 
<sec/>
Clas Thott inföll: jag skulle vilja skratta mig till döds; jag förstår icke ett ord af hvad du säger. Men uppriktigt taladt, håller jag så mycket af dig, goda von Pahlen, att jag vill hålla mig allvarsam. Blif blott icke ond på mig denna gång! 
<sec/>
Von Pahlen gaf honom en vänlig, en öfverlägsen blick. ”Hvilken halfvilde?” tänkte han. ”Sådana äro de alla. De fatta ej det obetydligaste raisonnement. Och ändå tycker man om dem?” Efter ett ögonblick tillade han: ”och detta folk säger man tillhöra vår stam? Omöjligt! Det må vara någon likhet i språket; men det är en annan nation i botten. Den ädla, ärliga, konseqventa Tyska folkanden, hvad har den att göra med Skandinavernes ande, hvars grunddrag är sjelfva inkonseqvensen i allt, och som endast är konseqvent uti att alltid vara inkonseqvent? Deras land är armodets; och jag har knappt sett någon som ordentligt svälter! Man borde hungra till döds här bland klipporna; men tvärtom! I detta melankoliens land, med åtta månaders vinter, har jag ej sett en enda ledsen själ. Ingen eger något, men alla depensera: man har inga pengar, men man utöser sådana dagligen; man har ej det ringaste att vara glad åt, och man roar sig hvarenda qväll. Hafva Svenskarne känsla? Jo, men med ett förstånd, ett hof, som är olidligt. Hafva de då förstånd? Jo, men så, att de ej kunna eller ej vilja fatta några filosofiska kombinationer. Månne de känna Christian Wolff till namnet, han som nu är hela Europas beundran? Skulle jag börja tala med dem om principium exclusi tertii, så skulle de skratta mig midt i ansigtet. Säkert, om någon theosof visade sig här i landet, måste han resa utrikes.” Slutligen utbrast von Pahlen högt: ”för att fullända motsägelserna behöfdes här blott, att fruntimmerna ginge karlklädda, och ..” 
<sec/>
Den goda Bakelse-Jeana, som satt ett stycke ifrån, och uppfångade de sista orden, kunde ej afhålla sig ifrån att yttra: behöfs ej mera än det, så torde karlklädda fruntimmer ej vara långt borta. 
<sec/>
”Hvad?” ropade gref Clas. 
<sec/>
Vi hafva hunnit i sigte af Kungshatt-landet, svarade hon, och seglat i håll af en båt, som grefven ser derframme. I den sitter ett parti, som man på Riksdalershuset kallar de Gaspolinska dragonerna. Jag säger icke mera nu; men vi torde lära känna dem. De hafva rott för en god stund sedan hem från deras, men det var väl, att vi haft segel, och kunnat hinna hit samtidigt. Nu måste det blifva styrka mot styrka. 
<sec/>
Grefve Clas kastade sina ögon framåt. Han märkte ett litet grund, som båtfolket kallade Tallholmen; och han ämnade rådgöra med den kloka vägvisarinnan, Jeana, som sagt sig känna dessa Mälar-öar, hvarest man borde sätta i land. Man hade likväl ännu ett temligt stycke till sjelfva Kungshatt. 
<sec/>
I detsamma föllo hans blickar på denne von Pahlen vid hans sida, som nyss talat så mycket om Sverige, och framkastat att han torde ämna naturalisera sig här. Detta hade genast fästat gref Thotts uppmärksamhet genom ovanligheten. Såsom denne utlännings nedsättande i Sverige tycktes vara mycket nära förbundet med en hemlig plan på Ekolsund, kunde gref Clas af begripliga orsaker icke särdeles finna sig deruti. Det föll honom in att motsvara den ena uppriktigheten med den andra. Han vände sig till von Pahlen i förtroende och sade: 
<sec/>
”Efter allt hvad jag hört, smickrar det mig, såsom Svensk, att en så högst utmärkt person vill införlifva sig med mitt fädernesland; men, i fall frågan tillåtes, hvad har du för skäl, goda von Pahlen, att öfvergifva Tyskland?” 
<sec/>
Den Hessiska kavaljeren gaf sin vän en lång och ganska uttrycksfull blick. Liksom efter ett litet betänkande, svarade han: jag har ingen glädje hemma i Tyskland: mina föräldrar äro döda. 
<sec/>
”Jag beklagar!” 
<sec/>
Och några syskon, några egentliga syskon och slägtingar har jag icke heller der, fortfor han. 
<sec/>
”Det förändrar saken!” utbrast gref Clas. ”Jag undrar då mindre på, att du vill lemna din egen bygd. Och att du till nytt fosterland valt Sverige, måste väl vara förklarligt deraf, att konungen här är af din egen nation?” 
<sec/>
Von Pahlen såg hastigt upp. Ja! inföll han kort, och teg. 
<sec/>
”Emellertid,” fortfor Clas Thott, ”är det en verklig olycka för vår gode konung och hans vänner, att han ingen son har, som kunde intaga thronen och försäkra hans nation om en ännu längre, en stadigvarande lycka här i landet.” 
<sec/>
Ja, svarade von Pahlen, och såg ånyo ned. En fin blekhet – morgonluften var också sval! – utbredde sig på hans sköna kinder. Du har fullkomligt rätt, vidtog han, men med saktare röst och ej utan en ofrivillig darrning på orden: du har rätt! Konung Fredrik har ingen sådan son. 
<sec/>
”De små grefvarne von Hessenstein kunna på intet sätt vara att tala om,” anmärkte gref Thott. ”De äro dessutom alltför späde. Och kung Fredrik sjelf kan, till all skada, ej lefva rätt länge mer. Det är en god konung. Men hvarken han eller Hessensteinarne äro att påräkna till synnerligt stöd i framtiden för utlänningar från Hessen.” 
<sec/>
Ah ... hvem tänker på Hessensteinarne! utbrast von Pahlen halfhögt, och med en ton, visserligen afmätt och skicklig, men ej saknande all tillsats af ovilja. 
<sec/>
”Nå, i alla fall ... von Pahlen! välkommen en dag ibland oss, såsom en af våra, om det verkligen blir af!” sade Clas Thott och tryckte kavaljerens hand. 
<sec/>
En knappt märkbar tår syntes simma öfverst i ögat på von Pahlen. 
<sec/>
Efter en paus vände han sig åter till Clas Thott: det varmaste förtroende lyste i hans blick, han tycktes hafva ett behof att lätta sitt bröst, som i ett ögonblick blifvit så upprördt. Han fattade gref Thotts hand och sade: 
<sec/>
”Undra icke på mig, min vän! Jag inser ganska väl, att du måste finna mycket af hvad du nyligen hört mig yttra besynnerligt; och kanske mest det, som undföll mig i natt. Att jag önskade nedsätta mig i Sverige, att jag här så gerna ville finna ett fädernesland ... undra icke derpå, Clas Thott: jag har min far i detta land!” 
<sec/>
Gref Thott släppte den Hessiska kavaljerens hand med en hastig bestörtning. En utomordentlig, en outsägbar känsla grep honom; och han såg upp på von Pahlen, utan att kunna yttra mer än dessa ord: 
<sec/>
Evige Gud! skulle du vara son åt vår .... 
<sec/>
Det öfriga dog. En onämnbar fruktan tvang honom att draga sig tillbaka. 
<sec/>
I detta ögonblick kom man landet så nära, att man, efter vägvisarinnans tillsägelse, tog hamn. 

<title1>Manne Mobergs</title1>
<title2>FAROR OCH ÄFVENTYR.</title2>
<title3>BERÄTTELSE FRÅN NORDAMERIKANSKA
<chaptername>INLEDNING.</chaptername>

<sec/>
Anton Magnus Moberg var född vid början af 1840-talet långt uppe i Norrland, der hans far egde ett mindre sågverk. Modern hade dött i hans spädaste barndom. 
<sec/>
Trakten der han växte upp utgjorde egentligen en enda ofantlig urskog och hans hufvudsakligaste lek som barn var att ströfva omkring i dessa ogenomträngliga vildmarker. Hans bäste vän blef redan tidigt en gammal finne, som tillbragt hela sitt lif deruppe på jagt och fiske. Af denne lärde han skjuta, taga sig tillrätta i skogen och en mängd gamla knep att förminska strapatserna under lifvet i vildmarken. 
<sec/>
Fadern såg i början ingalunda med missnöje denna sonens uteslutande böjelse för sport och skogslif. Men då han insåg, att sonens framtid icke var betryggad blott dermed, skaffade han hem en informator. Denne, en mesig skolfux, klagade snart öfver, att pojken icke brydde sig det ringaste om lexorna, utan smög sig bort med finngubben, hållande sig undan hela dygn och icke lärande sig ett tecken. Fadern höll då åtskilliga stränga predikningar för sin Manne öfver den absoluta nödvändigheten af studiernas ordentliga bedrifvande och skickade honom slutligen ända ned till Gefle, der det enda fullständiga elementarläroverket i Norrland då fanns. 
<sec/>
Manne kom nu visserligen ifrån den förledande finnen och sitt fria skogslif, men någon egentlig smak för de torra skolböckerna fick han derför icke. I Gefle »storskola» anträffade han deremot ett alldeles ypperligt fält för användandet af den kolossala kroppsstyrka, naturen så frikostigt bestått honom och det härdande skogslifvet ytterligare skärpt och uppöfvat. 
<sec/>
Skollifvet på femtiotalet var deruppe helt annorlunda än i våra dagar. Skolungdomen låg då icke allenast i öppen fejd klassvis sins emellan, utan hade äfven till gemensam, bitter fiende de s. k. »Tjufpojkarne» eller lärjungarne i »Landkaster»- och »Profskolorna», mot hvilka ofta nog häftiga, gemensamma bataljer levererades. I dessa strider blef Manne Moberg snart den gifne hjälten, dels genom sin björnstyrka, dels på grund af ett sinnelag, som icke visste hvad fruktan ville säga. 
<sec/>
Under dessa fejder ådagalades stundom af pojkarne ett slags egendomlig riddareaktighet, som bevisade, att sir Walter Scott icke var dem alldeles främmande, ehuru de annars icke umgingos särdeles med böcker. Så skedde det ofta, att de utmanade hvarandra en och en och slogos ostörda af de andra. Fair play – rent spel! Det var just för ett slikt nappatag Manne måste ge sig ut på sjön. 
<sec/>
Det hände nämligen en middag, just som gossarne strömmade ut från skolrummen, att tre af de djerfvaste bland »Tjufpojkarne» hade ställt sig på lur och utmanade dem skrytsamt, ungefär som Goliat, den filistéen, enligt gamla testamentet uppmanade Israels barn att mäta sig med honom. Utmaningen antogs genast af Manne Moberg, som ensam åtog sig att sköta dem alla tre. 
<sec/>
Nåväl, »Tjufpojkarne» hade inte läst om några ridderliga later de och mottogo erbjudandet med glupsk förtjusning. Som man emellertid icke vågade ställa till denna kalabalik på öppna gatan och till utanför skolan, sprungo de in på en närbelägen gård, belagd med stora stenar, såsom det var vanligt på dessa gamla tomter. 
<sec/>
Der dammade de genast ihop, alla fyra i en klunga. Två af sina motståndare affärdade Manne snart genom att slunga dem på stenarna med blödande näsor. Men den tredje, sonen af en bastant bagare, hade annan märg i benen, och mot denne stod han sig länge ej mer än jemnt. Denne var dessutom en tränad boxare och retade honom med åtskilliga knepiga finter, mot hvilka hans grofva styrka kom till korta. Till slut fick Manne syn på några s. k. ärtstörar, som stodo samlade i en hop bakom ingångsporten. Ditåt drog han sig alltmera under de svängningar de oupphörligt gjorde för att få omkull hvarandra. Plötsligt skakade han sig lös och gjorde ett hastigt skutt till störarna, af hvilken han fattade några. De flesta voro för sköra och sprungo af, när Manne drabbade till på sitt kraftiga sätt. Men en höll, søm räckte till att gifva bagarepojken ett dråpslag, hvilket kom denne att störta mot en sten och förlora medvetandet. 
<sec/>
Vid denna syn förgick ögonblickligen Mannes vredgade upphetsning. Utan dröjsmål fattade han sin slagne motståndares kropp, slängde den öfver axeln och skyndade dermed till stadsfältskären, hvilken han betalade för att återkalla den fallne kämpen till medvetande och förbinda honom. 
<sec/>
Men saken rangerades icke så lätt. Den blef rapporterad till läroverkets rektor, som ansåg sig derom böra sammankalla »Collegium scholasticum», hvilket beslöt, att Manne skulle offentligen afstraffas inför hela läroverket i bönerummet. 
<sec/>
Nu var Manne Moberg visserligen en i fysiskt hänseende särdeles orädd yngling, men med det moraliska modet var det ännu klent beställdt. Han baxnade för att få stryk i hela skolans åsyn. Denna skymf kunde han ej förmå sig till att undergå godvilligt och rådgjorde med de djerfvare bland kamraterna, huru han skulle bära sig åt för att undgå denna bittra kalk. Dessa hurrabasar föreslogo enhälligt det radikala medlet att rymma till sjös. 
<sec/>
Detta var nu visserligen lätt sagdt, men icke så lätt gjordt. I vanliga fall är det ingen småsak att få plats som sjöman den första resan. Man måste höra sig för på rederiet, hos kaptenen, skaffa prestbetyg m. m. Men »lyckan står den djerfve bi». Manne hade ett prestbetyg hemifrån, så att han ej behöfde väcka uppseende i pastorsexpeditionen och kapten Hallqvist, som låg klar att segla med »Blixten», var så »känd i orten», att han hade svårt att få folk. Så att Manne fick mönstra med honom som jungman och kom så nolens volens ut på salta böljan. 
<sec/>
Han hade ingen lust för sjön och fann snart, att gubben Hallqvist inte var någon treflig kurre att segla i samma båt med. Men han hoppades, att resan blott skulle räcka så länge, tills slagsmålshistorien dunstat bort. Men deri bedrog han sig. Den tiden voro frakterna höga och rederiet fann med sin fördel förenligt att hålla »Blixten» ute på långtur. Besättning efter besättning rymde på de olika platserna, utan att Manne kunde förmå sig att »gå». Han hoppades alltjemt, att skeppet skulle återvända och ville ej rymma till något främmande fartyg, hvarmed han icke kunde ha någon utsigt att komma hem igen. Ty nu var han, efter att ha stått ombord i fyra år, alldeles uppledsen på allt hvad sjömanslif ville säga och kände stark hemlängtan, isynnerhet som fadern, med hvilken han länge brefvexlat, ifrigt uppmanade honom att återvända. Det enda, han förvärfvat under sin långa sjöresa, var en aktingsvärd färdighet i hvad man kallar »matros-engelska», hvilken talades af de utländingar, som omvexlande utgjort »Blixtens» besättning. Något rikt ordförråd hade han visserligen icke, men han kunde dock reda sig i det hvardagliga lifvet, ehuru infödingarne alltid hörde, att han var en främling. 
<chapter/>

<chaptername>FÖRSTA KAPITLET.</chaptername>
gentleman, får en lång föreläsning öfver orsakerna till inbördeskriget och pengar för att deltaga deri. 
<sec/>
Efter sina många färder kring hafven kom ändtligen »Blixten» också till Baltimore på vårsidan anno 1861. Efter lossningen lades hon upp vid Smiths varf för att repareras. 
<sec/>
Just vid den tiden befann sig befolkningen i Förenta Staterna i ett tillstånd af yttersta upphetsning. Man stod inför utbrottet af det stora inbördeskriget mellan Nord- och Sydstaterna. Den ena efter den andra af de senare trädde ut ur unionen. Redan hade det första skottet lossats emot Fort Sumter vid Charleston i Syd-Carolina, den stat, som först gick ur unionen. 
<sec/>
Maryland, hvars förnämsta stad Baltimore är, ligger på gränsen mellan Norden och Södern. Den stod och vägde i valet mellan båda. Der fanns en stark underström af sympati för Södern utan tvifvel. Befolkningen i Baltimore hörde dit genom känslor, vanor och slägtförbindelser. En stor del utgjordes af inflyttade från Virginien och Nord-Carolina. Landtbefolkningen var så afgjordt sydländsk som trots någon af de egentliga Sydstaterna. Emellertid voro de mera bildade och rika elementen kallblodiga nog att icke vilja drifva det så långt som att skiljas från den gamla styrelsen, utan höllo sig fortfarande som goda unionister. Sydstatsanhängarne voro eldigare och mera bullersamma samt underläto aldrig något tillfälle att begagna hvarje anledning, som kunde anses uppreta de mera moderates passioner. En sådan anledning funno de osökt i den nyvalde presidenten Abraham Lincolns hemliga smygande genom Baltimore på sin färd till Washington, ehuru myndigheterna vidtagit särskilda arrangemanger för hans officiela emottagande. Denna försigtighet ansågs innebära ett tecken till, att regeringen betraktade Baltimore med misstänksamma ögon. Men det skulle snart uppstå ännu värre »anledningar». 
<sec/>
Den 18 april anlände ett telegram, som förkunnade, att sex kompanier nordstatstrupper skulle transporteras genom Baltimore. Så fort underrättelsen derom spridts, uppstod en flammande upphetsning och en förbittrad folkmassa samlade sig vid ankomststationen, sjungande sydstatssången »Dixie’s Land» och hurrande för »the Confederacy» (det nybildade sydstadsförbundet). Så snart trupperna anlände, hånades de och knuffades af mängden, som följde dem ända till Mount Clare stationen, hvarifrån de skulle fortsätta till Washington. Hela tiden hurrade mängden för Sydstaterna och deras president »Jeff» David och skällde på »Abe» Lincoln. Polisen höll dock massan stången och truppernas hållning var lugn. Vid stationen blef massan hetsigare. Man spottade på soldaterna, ryckte dem i rockskörten, hånade åtskilliga för deras bondaktiga utseende och skrek: »Låt polisen gå, och vi ska klå upp er!» – »Vänta tills ni träffar på Jeff Davis!» – »Vi råkas snart!» – »Ni kommer aldrig hem till Pennsylvanien igen!» När tåget gick, kastades sten i vagnarna och massan rusade efter med ohyggliga tjut. Men polisen hämmade strömmen och trupperna fingo fara i frid. 
<sec/>
Dagen derpå befann sig staden i full feber. Alla affärer hade afstannat. Gatorna voro fyllda af ströfvande skaror, som skockades utanför tidningskontoren och andra offentliga lokaler. Unionisterna hade nu försvunnit och alla tycktes vara ense i sympatierna för Södern. Äfven de saktmodigaste och nyktraste drogos med i den allmänna hänförelsen. 
<sec/>
Olyckligtvis hade regeringen beslutat att sända mer trupper via Baltimore. Men som man fruktade, att myndigheterna der stodo i förbindelse med den uppretade mängden, beslöts att icke på förhand underrätta auktoriteterna om genommarschen. Liksom ett helt regemente skulle kunna slinka igenom incognito som Lincoln! 
<sec/>
Tidigt på morgonen afgick också ett tåg från Philadelphia med två regementen infanteri. Ingenting var kändt derom i Baltimore, men kl. 11 började det spridas, att en stor styrka nordsoldater hade anländt till President street stationen. Denna är belägen i sydöstra delen af staden och genom ett bispår längs Pratt street förenad med Baltimore- och Ohiobanans station. Soldaterna måste antingen marschera till denna station eller dragas dit i vagnar med hästar. 
<sec/>
Nyheten om truppernas ankomst spred sig som en vådeld och inom kort var en ofantlig menniskomassa samlad på Pratt street, en af stadens pulsådror, med afsikt att förhindra truppernas framkomst. Medan man väntade, höll man sig uppe på kokpunkten genom skränande mot Lincoln, Hicks (Marylands guvernör) och regeringen samt hurrarop för Jefferson Davis och sydstaterna. Under tiden hade polisen samlats nere vid Camden stationen på jernvägsstyrelsens begäran, färdig att tillintetgöra hvarje anfall. Men mängden var, som sagdt, skockad på Pratt street, en smal gata och lätt att försvara. 
<sec/>
Omkring kl. 11,20 syntes en vagn, dragen af hästar, nalkas och helsades med hurrarop för Södern. Denna och åtta påföljande andra fingo passera utan andra hinder än de vanliga skällsorden och tjuten. Men som den tionde vagnen närmade sig Commerce street, råkade bromsen derpå i olag och vagnen stannade. Hopen drog fördel af detta missöde och började anfalla passagerarne med stenkastning. Fönstren slogos sönder och några af soldaterna sårades, men ej särdeles allvarsamt. Kusken blef emellertid rädd, tappade hufvudet, kopplade draglinorna på vagnens andra sida och skyndade att köra vagnen tillbaka. Mängden sprang efter, kastande sten, men kusken fick fart på hästarne, så att han kom undan. 
<sec/>
Massan hade nu fått smak på »revolution» och företog sig att under ledning af några äldre medborgare bygga en barrikad à la Paris. De började med att gräfva upp gatuläggningen och jernvägsspåret till ett afstånd af cirka 75 fot. Stenarne stöttades med rälsen. Men detta befanns icke vara nog, utan man såg sig om efter andra materialier. 
<sec/>
Smiths varf låg alldeles invid denna plats och flera rusade dit för att undersöka, huruvida icke der funnes något användbart. 
<sec/>
Under tiden hade Manne Moberg suttit på en flottbrygga invid det något kullvindade skeppet »Blixten», från hvars skrof han var sysselsatt med att skrapa bort den ohyggliga mängd »långhalsar», som der satt sig fast under tidernas lopp. Dock kastade han oftare sina pigga ögon mot den larmande massan på Pratt street än på de döda, otrefliga långhalsarna. Det riktigt sjöd i honom att icke få vara med i larmet deruppe. Han hade klart för sig allt som rörde tumultet i staden, hvarom han läst tillräckligt i tidningarna, som med amerikansk vidlyftighet stodo fulla deraf. 
<sec/>
Så fort han nu såg tumultuanterne komma ned på varfvet, sprang han upp, kastade den trekantiga skrapan ifrån sig och skyndade emot dem. Desse, som trodde honom höra till varfvet, ropade genast, anfådda och häftiga som de voro: »Ha ni några svårare grejor här vi kunde få till barrikaden deruppe?» 
<sec/>
»Åhjo», svarade Manne raskt, »här finnes några svåra ankare, passa de?» 
<sec/>
»Jo, det är just hvad som passar det. Men ’svåra’ bli de att frakta upp.» 
<sec/>
»Åh, vi ha ju negrerna, som gå här och polimasa. Det skulle inte skada dem att få anstränga sig ett tag.» 
<sec/>
De svarte hade ingenting emot att lemna ett handtag åt »massa Jeff and de souf»,  ehuru hela tumultet från nordstatssidan påstods gälla dem och deras frihet, och så röckos ankarena upp, der de lågo med sina flyn djupt ned i spånhögarna. De fördes upp på barrikaden i triumf och helsades med hurrarop. 
<sec/>
Manne, som halade i spetsen, väckte genast mängdens uppmärksamhet genom sin jättefigur och sina blonda lockar, hvilka så bjärt stucko af mot negrernas svarta ull. En bättre klädd herre med gråsprängdt hår och svarta, brinnande ögon, som tycktes hafva mest att säga bland männen på barrikaden, betraktade honom skarpt och ropade: «Hallå, Johnny, ni tycks mig se ut, som om ni vore från Nordsidan, hvafalls?» 
<sec/>
»Hvem? Jag?» svarade Manne frankt. »Nej, någon yankee är jag inte, fast nog är jag från norden, det prutas inte på.» 
<sec/>
»Åhå, en fördömd Dutschman  kan jag tro», anmärkte mannen med de svarta ögonen föraktligt. 
<sec/>
»Aldrig tecken. Jag är från Sverige!» utropade Manne med en viss klädsam stolthet, käckt mötande de bistra, svarta ögonen med sina öppna blå. 
<sec/>
»Sverige, Sverige?» mumlade amerikanen, i det han tog sig för pannan. »Ah, jag vet, ... Karl XII, eh?» 
<sec/>
»Alldeles. Han var en af våra kungar.» 
<sec/>
»Hade han sådana bussar som ni tycks vara, så var det inte underligt han klådde bå’ ryssar och turkar, så att det rök om dem. Välkommen, unge man, ni är just af den sortens folk vi ha nere i södern!» 
<sec/>
I detsamma dundrade ett stormande hurrarop från bakre sidan af barrikaden. Man hade kommit körande med ett lass sand, som genast annekterades och tömdes öfver stenarna och ankarena. Det är ej så noga med eganderätten, när sinnena en gång äro lössläppta. 
<sec/>
Befälet öfver trupperna – de utgjorde två regementen – beslöt emellertid att aflasta sina män och tilltvinga sig passage genom mängden. Det spriddes också ut, att de ämnade marschera genom en annan gata till Camden stationen, hvarför en mängd af mobben skyndade dit för att hindra dem, medan hufvudstyrkan bibehöll sin ställning på Pratt street. 
<sec/>
Soldaterna lyckades komma ur vagnarna trots det myckna skränet och ställdes upp utanför stationen på två led. Just som de skulle till att marschera, syntes en karl, bärande en sydstatsflagg, i spetsen för ett hundratal södervänner. Åsynen deraf framkallade vilda hurrarop, då plötsligt ett antal nordstatssympatiserande gjorde ett anfall och lyckades bryta sönder flaggstången. Flaggbäraren och hans följe rusade på föröfvaren af detta attentat och skulle ha slagit ihjäl honom, om han ej bortburits af polisen. Trasorna af flaggen plockades emellertid upp och fastades vid stången. Åter höjdes han och helsades med hänförelse. Hopen, som omgaf detta banér, började nu oqväda trupperna och förklarade, att de skulle tvingas att marschera efter denna flagg ned till Camdens stationen. 
<sec/>
Öfverste Jones gaf befallning till marsch och soldaterne satte sig i rörelse. Männen kring flaggen placerade sig då alldeles framför fronten af trupperne och nekade att vika en tum. Soldaterne gjorde nu helt om, men funno sig kringrända på alla håll. Åtskilliga af soldaterne knuffades i trängseln bort från sina kamrater och skulle ha råkat illa ut, om ej polisen räddat dem, hvilket skedde med största svårighet. Åter började trupperne forcera sig fram och nu lyckades de bättre med polisens tillhjälp. Men som de satte sig i rörelse, bars sydstatsflaggen framför fronten och de måste, löjligt nog, marschera efter denna flagg långa stycken. Man kunde, kallblodigt sedt, ej annat än högeligen beundra öfverstens och manskapets sjelfbeherskning under denna frestande episod. 
<sec/>
Återigen gjorde Nordstatsmedhållarne, arga öfver denna sydstatsflaggens säregna triumf, ett nytt anfall derpå, men slogos tillbaka och förföljdes. Åtskilliga flydde inom soldaternes leder. Detta uppretade stadsborna ännu mer mot soldaterna, hvilket hade till följd ett allvarsamt anfall emot dem med stenar och andra tillhyggen. Nu började det först gå riktigt hett till. 
<sec/>
Några soldater föllo omkull och orostiftarne kastade sig öfver oehoch slogo dem ohyggligt. Vid åsynen derai kommenderade öfversten språngmarsch och kolonnen störtade i väg, bugande och hukande för att undvika stenhaglet. Mängden uppgaf ohyggliga indiantjut af förakt och störtade efter i fullaste fart. 
<sec/>
Nu nalkades de barrikaden på Pratt street. När soldaterna der syntes komma springande i full fart, helsades kolonnens spets med en skur gatstenar. Trupperna svigtade och rent af stannade, när de möttes af en andra skur. 
<sec/>
Till sist var öfverstens tålamod slut. Med en stämma, som hördes till och med öfver detta afgrundsoväsen, kommenderade han: »Ge fyr!» 
<sec/>
Soldaterna sänkte gevären och skränet upphörde, liksom massan hemtade andan. Soldaterna sköto. En ung, välklädd man föll, genomborrad af en kula. Ett hest tjut af fasa och raseri hördes, men mängden gaf icke vika. Åter och återigen föllo skotten. Massan började vackla. 
<sec/>
Bland de främste på barrikaden voro Manne och mannen med de brinnande ögonen. Nu glödde de som på ett vildt djur. Han fnös och stampade med fötterna, ständigt skrikande: »Kasta er öfver de uslingarne!» I sin koleriska ifver trängde han Manne framför sig, så att denne kom alldeles inpå fronten af regementet. Manne såg och kände, huru den främste soldaten i ledet tog ordentligt sigte på honom. Men han rörde sig ej, ehuru han trodde sig skola stryka med i nästa sekund. Han visste sig vara föremålet för de påträngande vildbasarnes sjudande uppmärksamhet. Svigta? Aldrig. 
<sec/>
Soldaten tryckte af. Knallhatten exploderade med ett sakta »kratsch», men skottet – gick icke af. Som blixten kastade sig Manne öfver soldaten, vred af honom geväret och slungade bajonetten fram genom hans axel. 
<sec/>
I detsamma kastades han omkull af de framstormande soldaterna, som trängde genom massan på barrikaden och fortsatte till Camden stationen. Han förlorade en stund medvetandet och vaknade hufvudyr och sönderbråkad i kroppen, finnande mängden försvunnen. Han hörde blott ett aflägset tjut och knallen af gevärsskott, lossade mot en skara, som skyndat från stationen för att kasta sig mot soldaterna. 
<sec/>
När han så satte ned högra handen för att resa sig, kände han något fuktigt och fann, att han sträckt ned handen i en blodpöl och när han närmare såg efter, upptäckte han en kropp, som låg alldeles bredvid sig. Det var mannen med de svarta ögonen, som nu sågo ändå mörkare ut i de bleka ansigtet. Intet under att han var blekare än vanligt emellertid, ty vid närmare undersökning fann Manne, att blodpölen härledde sig från ett hål i mannens högra sida. Han tycktes dock icke vara så illa deran, eftersom han iakttagit Mannes rörelser och hade styrka att utbrista: »Nå, det var då för väl, att ni kom er igen! Ni är väl inte vidare sårad, hvad?» 
<sec/>
Manne trefvade omkring på sin kropp med händerna. »Nej, nog är jag hel alltid, men mörbultad är jag som en biffstek. Värre tyckes det vara med er, stackars herre. Kan jag hjelpa er, så står jag gerna till tjenst.» 
<sec/>
»Tack, ni är en snäll gosse, lika hygglig som tapper! Knyt lös min halsduk och skarfva i med näsduken, om den inte räcker, oehoch bind om min sida. Drag åt hårdt, så skarpt ni någonsin kan.» 
<sec/>
Manne förband såret så godt han kunde och lyckades åtminstone hämma blodflödet. Derpå lyfte han mannen på fötterna. Denne försökte taga ett steg, men förmådde det ej. Han bet ihop läpparna för att undertrycka sin jämmer och lät ögonen fara öfver bakre delen af Pratt street. »Nej, nej!» mumlade han, »här finnes ingen cab. De hålla sig väl inne nu. Och ändå har jag inte långt hem.» 
<sec/>
»Det finns väl råd för det», svarade Manne godmodigt. »Jag ska bära er. Slå armarna omkring halsen på mig, så tar jag er på ryggen. Det skall gå som en dans.» 
<sec/>
»Godt,» svarade mannen, »det är tredje tvärgatan härifrån. Hörnhuset till venster der. Ni skall inte ha gjort det för intet.» Gatan deromkring var nu alldeles folktom utom några kroppar man såg ligga här och der, kravallens offer, som ingen ännu i virrvarret brydde sig om att taga reda på. Endast längst fram syntes en mörk samling hopad framför en poliskordong, som kommit från Camden stationen och lyckats kasta sig emellan det påträngande folket och soldaterna. 
<sec/>
Manne skyndade snabbt i väg och befann sig snart utanför det påvisade huset, hvilket var ett hotell, att döma af utseendet. Han stannade tvekande. »Gå bara på, det är mitt hotell!» uppmanade honom mannen på ryggen. 
<sec/>
Så öppnade Manne porten. Strax till venster visade sig en portierglugg, ur hvilken framstack ett stort negeransigte med ögon, som rullade af djupaste häpnad, när de fingo syn på den bleke mannen, som hängde om Mannes hals. 
<sec/>
»Jesus, Marsa Tyler, hur är det fatt?» skrek negern, i det han sprang ut i vestibulen med alla tecken till kärleksfull oro i sitt med stora guldöringar utstyrda ansigte. 
<sec/>
»Gapa inte så!» uppmanade hans husbonde lugnt. »Spring i stället efter några gossar att hjelpa mig upp i min sängkammare och skicka genast efter doktor Mc Leash och bed honom medtaga instrumenter och förbandsartiklar. Låt det gå lätt!» 
<sec/>
Negern sprang genast inåt våningen, medan Manne nedsatte sin börda på en af sofforna i vestibulen. 
<sec/>
»Tack, min unge vän, tack!» hviskade mr Tyler. »Jag hoppas ni stannar här i mitt hus, tills jag får tala vid er ytterligare, när jag blifvit förbunden och fått bättre krafter. Jag känner mig så matt nu. När jag kommer upp till mig, skall jag sörja för, att ni blir väl betjenad. Ni stannar här i natt. I morgon hoppas jag, att jag blir så pass karl, att vi kunna talas vid.» 
<sec/>
»Tackar så mycket», svarade Manne en smula förvånad, »men jag måste ombord igen, annars tro de, att jag rymt.» 
<sec/>
»Rymt?» upprepade mr Tyler med en egendomlig, föraktfull ton. »Liksom det skulle vara något farligt! Jag har tagit tusentals sjömän från skeppen i mina dar, icke minst från de svenska. Så var ej orolig för det. Här är ni som i Abrahams sköte. Och i morgon skall ni befinna er hundra mil härifrån, om jag får råda.» 
<sec/>
»Ja, men jag förstår inte – – » 
<sec/>
»Ni behöfver heller inte förstå något. I morgon får ni veta, hvad det gäller. Nu ska ni bara äta och sofva.» 
<sec/>
I detsamma kommo fyra negrer med en tältsäng, hvarpå Tyler lades och försiktigt bars uppför den stora trappan. 
<sec/>
Manne satt förvånad qvar i vestibulen. Hvad menade han, denne koleriske, imperatoriske mr Tyler, som han alldeles icke kände och som tycktes vilja gripa in i hans öde på ett så afgörande sätt? Icke sörjde han egentligen öfver att lemna kapten Hallqvist. Men han hade dock allt hvad han egde ombord på Blixten och att söka sin lycka i Amerika med en blå ylleskjorta och ett par smertingsbyxor var mer än hans sunda förnuft kunde gå in på. Visserligen var han äfventyrslysten och föga beräknande, men i ett så dumdristigt äfventyr ville han ändå ej kasta sig. Och så hemmet, hans kära, gamla hem och Sverige – – – . 
<sec/>
Han satt just derför färdig att smyga sig ut och gå ombord, då den svarte portieren återkom och artigt sade honom: »Vill massa nu stiga upp på sitt rum, ska jag visa massa dit. Middagen ska strax komma.» 
<sec/>
Nå, middagen kunde han ju alltid äta. Troligen blefve den bättre här än de eviga ärterna ombord på Blixten. 
<sec/>
Och så följde han negern uppför två eleganta trappor. De stannade framför en dörr med numret 46 och trädde in. Här var präktigare och mera konfortabelt än Manne någonsin sett i sina dar, ståtligare än förmaket hemma. Han skämdes, när han såg sin medfarna sjömansdrägt i garderobdörrens stora spegel och kände sig ännu mera främmande än nyss inför sin egendomliga ställning. 
<sec/>
Ett bord stod dukadt framför soffan, der negern, en riktig svart dandy, med en underdånig gest bjöd honom slå sig ned. Och han gungade i den pösande soffan, ehuru han beklagade denna eleganta möbel, när han tänkte på sina något beckiga byxor. 
<sec/>
Knappt hade portieren lemnat honom, förrän en ännu gentilare svarting, iklädd kulörta fadermördare och en massa glittrande ringar, inträdde med en stor bricka, från hvilken han plockade en mängd för Manne alldeles okända rätter ned på bordet. Äfven lossade han med synnerlig färdighet korken ur en flaska champagne, som sattes i en ishållare af silfver. Sedan allt var i ordning, bugade sig negern och sade: »När massa mig behöfva, tryck barre på knapp i vägg, ska jag strax passe på!» Dermed dök den kulörte dandyn ut med en ståtlig svängning på sin afrikanska lekamen. 
<sec/>
Manne satt der ännu mera förbluffad. Detta var ju som en saga ur Tusen och en natt! Men maten befanns vara så substantiel som möjligt och som Manne alltid hade förträfflig aptit, skeppade han till sin skam snart in alltsammans utom några brödskifvor, som han ej orkade med. 
<sec/>
Så längtade han efter en rök och tryckte på knappen. Genast stack den elegante negern in sitt ullhufvud och ropade: »Kaffe, sar? Kan förstå. Fin cigarr? Strax!» 
<sec/>
Manne hade smuttat upp kaffet och tändt en ypperlig cigarr, då den värdige portieren kom in med en beskäftig herre, som betraktade honom med märkvärdigt uppmärksamma blickar. Han trodde honom vara något slags hemlig polis, då portieren lugnande presenterade: »Här mr Moyner, skräddaren, som vill taga mått, sar.» 
<sec/>
Mannen skyndade beskäftigt fram med en måttbandsrulle och fattade en af Mannes armar. »Nej, stopp, och belägg!» utropade denne förvånad. »Jag har visst inte beställt hit någon skräddare.» 
<sec/>
»Sant nog», menade portieren, »men det har min massa gjort och han betalar allt, hvad mister vill ha. Mr Moyner har allt möjli för gentlemän från topp till tå. Massa vill, att allt ska vara klart tills i morgon.» 
<sec/>
Tusen och en natt igen! tänkte Manne, som väl läst dessa sagor och inte glömt, att hedersdrägter också bestås åt äfventyrare, som råka ha tur att komma sig ihop med rikt folk. 
<sec/>
Skräddaren tog således mått på honom från hjässan till fotabjället, emedan han bokstafligen behöfde allting, och lofvade leverera både öfver- och underkläder, hatt och skodon morgonen derpå, emedan han hade allt möjligt i herrekiperingsväg på lager och blott behöfde veta dimensionerna. 
<sec/>
Manne gissade på allt möjligt, men kunde omöjligen begripa, hvart allt detta skulle föra. Att han icke skulle återvända ombord, derom var han viss till följd af Tylers yttrande. Men hvart skulle han fara? Och hvad ville denne mr Tyler egentligen och hvad förmådde honom att så djupt ingripa i hans öde? Icke kunde väl den omständigheten, att han burit honom hem, vara nog skäl för denne att uppträda såsom något slags deus ex machina? 
<sec/>
Nej, omöjligt ... Han kunde ej fatta situationen och beslöt att inte längre grubbla deröfver, utan fördjupade sig i ett par tidningar, som lågo på bordet och handlade hufvudsakligast om »Det första skottet», som lossades i inbördeskriget i Nordamerika, det vill säga den kanonad, med hvilken sydstatsgeneralen Beauregard öppnade anfallet mot Fort Sumter i Charlestons hamn, Syd- Carolina. Det ohyggliga skrän, som höjdes mot detta skymfande af deras »heliga» flagg af nordsidans tidningar, verkade så dödande tråkigt, att Manne reqvirerade the och bad betjeningen bädda sängen, hvari han snart glömde sin undran och sina farhågor i en uppfriskande sömn. 
<sec/>
Som sjöman var Manne van att vakna vid en tidig timme och hade derför god tid att åter fundera, medan han promenerade fram och tillbaka, innan någon i hotellet gaf ljud ifrån sig. Ändtligen kom negeruppassaren in med kaffet och en helsning från värden att stiga in till honom, sedan han frukosterat. 
<sec/>
Mr Tyler började med, att hans sår icke var farligt och endast fordrade lugn och stillhet för att snart läkas. Om en stund vinkade han Manne närmare sängen, emedan han icke orkade tala så högt. Men tala kunde han, och om Manne haft erfarenhet, skulle han snart ha insett, att mannen var en politisk orator, van att yttra sig på allmänna möten. Han tumlade om med en hop partinamn, hvilkas innebörd Manne alldeles icke förstod: republikaner, svarta republikaner, demokrater, »know- nothingar», abolitionister, federalister, whigs m. m. Det långa talet gick egentligen ut på att visa, hurusom Södern blifvit orättvist och tyranniskt behandlatdbehandladt, och derför ville gå ut ur unionen. 
<sec/>
»Skillnaden emellan Nord och Söder är», sade han, »naturlig, om vi från början se på uppkomsten af dessa kolonier. Virginien och Massaschusetts voro de två egentliga hufvudfrön, från hvilka Förenta Staterna sprungit upp. Ehuru de kommit från samma land, kunde ej gerna större motsatser tänkas. De, som sökte ett land för sig vid Chesapeakvikens vackra stränder, voro de glada, eleganta kavaljererna, Carl I:s anhängare, och de, som slogo sig ned i Massachusetts, voro sönerne af Cromwells rundhufvuden, personer till uppfostran och naturliga instinkter alldeles olika. 
<sec/>
Sedan staterna under ledare från Södern gjort sig fria från England, ingick Norden och Södern 1789 en förening, som innebar lika rättigheter åt båda sidorna och lika skydd för alla. Men skillnaden emellan folken och jorden, på hvilken de bodde, var allt för stor, att de på längden skulle kunna draga jemnt. Södern blef ett jordbrukande land och Norden en plats för handel och industri. Norden befann sig alltid i majoriteten i bägge kamrarna och blef protektionistiskt för att skapa och skydda sin industri. Till följd deraf infördes tullar, som egentligen drabbade Södern, som måste köpa alla sina varor utifrån och härigenom utsögs. Och så slaffrågan! Slafvar funnos till en början öfver hela unionen och ingen satte i fråga något omoraliskt deri. Men yankees funno snart, att det icke var någon »affär» för dem och öfvergaf slafsystemet. Detta visade sig deremot passa alldeles förträffligt i Södern, hvars jord var rikare och klimat hetare, så att den ej passade för hvita att bearbeta. Slafveriet slog rot der och är för längesedan så inkommet i folkets vanor, att man ej kan bestå derförutan. Emellertid ha de puritanska yankees sedan länge hyllat anti-slafveriåsigter och hota nu att drifva sakerna derhän, att negrerne skola förklaras fria och således frånhändas sina egare, som därigenom beröfvas sin dyrbaraste egendom och kanske hotas till sina lif. Man har skrifvit och pratat så mycket om de här negrerna och huru illa behandlade de äro. Alla dessa vältaliga essays af Macaulay och andra, den der historien om »Onkel Toms stuga» t. ex. äro bara fantasier, uppfunna af sådana, som icke känna till förhållandena. Dessa skildringar, som komma känslosamma européer att gråta och harmas, äro ingenting annat än en gemen taktik af nordstaterna att förskaffa sig verldens sympatier i den förestående striden. Jemförd med europeiska arbetare lefver negern som en prins. Han har sin egen stuga och sitt eget trädgårdsland, är väl född, väl inhyst, väl klädd och aldrig öfverarbetad. Äfven lefver negern vanligen till hög ålder. Slafegaren finner också med sin fördel förenligt att väl behandla sina negrer och söka hålle dem friska och nöjda. Det är för resten numera vanligt, att slafvarne bemötas med mildhet, och sådana plantageegare, som man vet vara stränga, få knappast umgås med sina menskligare grannar. 
<sec/>
Nåväl, jag skulle kunna tala i långa dagar om allt, hvad som hör hit, men jag orkar inte och ni skulle ej kunna förstå allt, en främling som ni är», slutade mr Tyler. »Jag vill blott säga så mycket som att, liksom våra fäder ingingo i föreningen, vilja vi nu gå ut derifrån. Vi vilja gå ut frivilligt. Men vi få icke. Man vill tvinga oss att stanna qvar. Och sådant skulle mitt kära, gamla, stolta Virginia tåla! Aldrig, sir, aldrig! Vi stå inför ett blodigt krig. Yankees kalla oss för ’rebeller’. Det är ej förräderi. Staten, der man är född, går i första rummet och den gemensamma regeringen kommer först i andra. Om ett parti, med motsatta intressen till våra, kommer till väldet och utöfvar ett förderfligt inflytande på vår stat, återstår oss blott att gå ut ur föreningen och det är just hvad vi velat på fredligt sätt. Men nu går det till krig på knifven.» 
<sec/>
Mr Tyler hade synbarligen blifvit så trött genom att förbittra och elda upp sig så der, att Manne riktigt tyckte synd om honom och afbröt: »Allt det der är mycket bra. Men, jag ber om förlåtelse, hvad rör detta mig? Jag hade kommit hit för att få veta, hvad ni egentligen ämnar göra med mig, efter ni förmått mig att lemna mitt skepp och gifvit mig en tillflykt i ert hus.» 
<sec/>
»Det skall ni strax få veta, och det är derför jag velat ge er något begrepp om den sak, hvarom det är fråga. Jag är från Virginien, ser ni, född och uppfödd der och der har jag hela min slägt. Alla mina hjärterötter hänga fast vid min stolta, nobla moder Virginia och jag har svurit att våga lif och blod för henne, när stunden skulle komma. Nu har denna stund kommit! Den 14:de i denna månad har Lincoln, presidenten, utfärdat en proklamation, hvarigenom han kallar 75,000 man till vapen för att pressa in de stater i unionen, som redan utgått och vilja gå. Den 17:de har Virginien följt sina södra systrar. Nu är det tid för alla söner af Virginien att skynda till hennes hjelp. Men olyckligtvis är min ställning här i Maryland sådan, att jag icke kan lemna Baltimore, och den gynnare till guvernör, vi ha här, kommer att uppbjuda all sin fiffighet till, att vi icke skola få följa våra systrar. Men hjälpa Virginien på något sätt måste jag och ni, min unge vän, skall vara mig behjelplig dervid ...» 
<sec/>
»Jag ... ?!» utropade Manne förbluffad. 
<sec/>
»Ja, just ni, min gosse. Från första stunden jag såg er, fäste jag mig genast vid ert ärliga, modiga ansigte och denna jättekropp, som ser ut att tillhöra någon af sagornas hjeltar, och det blixtrade till i mig: se, der har du din kämpe! Den skall göra det.» 
<sec/>
»Hvad skall jag då göra?» frågade Manne, som började tro, att mannen inte alldeles var vid sina fulla sinnen. 
<sec/>
»Ni skall slåss! Slåss emot dessa förbannade yankeehorder, som stå på väg att öfversvämma min härliga fädernestat. Slåss antingen som ryttare eller infanterist – tänk, hvilken flygelman ni skulle bli! Sådan kommer inte att finnas maken till i hela arméen.» 
<sec/>
»Ja, men huru skall jag komma dit och få anställning der, jag, som är alldeles främling och knappast kan tala språket?» 
<sec/>
»Åh, det skall gå som en dans. Jag har en äldre broder dernere i Shenandoahdalen. Han är plantageegare och har stort inflytande i sin trakt. Jag har skrifvit ett bref till honom, som ni skall medtaga och så fort han läst det, skall han behandla er, som om ni vore min son. Jag har sjelf ingen son», bifogade han suckande. »Om jag haft någon, skulle jag nog ha sändt dit honom. Apropos son, så vet jag icke, hvarför ej ni kan antaga mitt namn, eftersom jag förmodar ert eget blir litet krångligt att uttala. Tyler är ett namn, väl kändt i Södern. Hvad säger ni om det, hvad?» 
<sec/>
»Jag säger ingenting, jag», svarade Manne, fortfarande förvånad och nästan arg öfver att befinna sig i denne persons våld, som han alltmer började anse som en galen fanatiker. »Jag måste väl finna mig i allt, hvad mr Tyler behagar föreslå. Jag kan ej mer gå ombord, för då skulle kapten Hallqvist slå mig i jern.» 
<sec/>
»Ni tyckes inte vara riktigt med om det här», anmärkte Tyler, spännande sina skarpa ögon i honom. »Huru gammal är ni?» 
<sec/>
»Nitton år.» 
<sec/>
»Ah, nitton år! Vore jag nitton år, hade jag för längesedan varit der nere och skrifvit in mig som frivillig. Nitton år – det är just den tiden, då äran som varmast skimrar fram för en. Då jag såg er springa mot soldaten och vrida geväret ifrån honom, som om det varit en tandpetare, tänkte jag: se der en, som är född till krigare! Så att jag trodde inte, ni skulle göra några omständigheter mot mitt förslag. Tänk, det friska lifvet i skog och mark, ett rörligt lif, fullt af faror och äfventyr, dem styrka och mod endast begära att få besegra! Jag ger er full utrustning, legitimationsbref och fullt upp med pengar, så att ni ej behöfver annat än rida till er lycka. När den der slickade Moyner kommer, så välj hvad ni vill ha af honom till utstyrseln. Knussla inte, ty i krig gå sakerna fort åt. Tag mycket underkläder, strumpor och sådant. Och så en duktig kappsäck, som håller mot stötar och törnar. I bagagevagnar kastas allt huller om buller. Se här», fortsatte han, tagande ett papper från nattduksbordet, »se här är brefvet till min bror. Han bor på en plantage emellan Harpers Ferry och Martinsburg. Den heter ’Oakhill’ och man får skjuts dit i Harpers Ferry. Tåget går härifrån och till Harpers om två timmar. Här» – han framdrog under kudden en stark och tung läderpung – »äro 500 dollars i guld. När de bli slut, så skrif efter mera. Jag känner vägarna, huru de skola skickas säkert. Den der Moyner betalar jag. Och nu farväl, min gosse, se glad ut i hågen! Låt se, att jag har heder af er och att ni klår yankees, hvar ni finner dem! Det är inte alla som dö, derför att de gå i krig.» 
<sec/>
»Åh, rädd är jag inte!» utropade Manne med blossande kinder. »Tack, tack, bäste mr Tyler, jag skall nog visa, att ni inte vändt er till någon ovärdig ...» 
<sec/>
Detta utbrott af känsla, som samtidigt innehöll ett erkännande af, att Manne gick in på Tylers afsigter, beträffande hans öde, kom visserligen snarare af den för honom ovanliga glädjen att finna sig i besittning af den tunga penningepungen än från något visst beslut att kasta sig in i kriget. Men, huru som helst, var tärningen nu kastad, och han skildes från sin originele gynnare under löfte att resa med nästa tåg. 
<sec/>
Knappt hade han återkommit till sitt rum, förrän den påpasslige mr Moyner infann sig, åtföljd af en bodkarl, som bar en tung kappsäck, full med allt hvad en ung man kunde önska sig i toalettväg. Och nu vidtog ett profvande och mönstrande, som icke kunde verka annat än högligen lifvande på en nittonåring, som under fyra år suckat i beckiga byxor. Också, när han i spegeln betraktade sin i sanning ståtliga figur, iförd en vårkostym af utmärkt snitt, kände han knappast igen sig och fann, att han nu af hvem som helst kunde tagas för en ung gentleman, hvad det yttre beträffade. 
<sec/>
Så utstyrd åkte han genom larmande folkhopar, som drogo plundrande kring staden – Baltimore befann sig då helt och hållet i mobbens våld – ned till Camdenstationen, der han inskeppade sig till Harpers Ferry med gladt mod och fullkomligt obekymrad om de äfventyr han gick till mötes, guldpengarna hvilande tungt i fickan och vårsolens pigga strålar muntert dansande in genom kupéfönstren. 
<chapter/>

<chaptername>ANDRA KAPITLET.</chaptername>
värfning. – Tro- och huldhetseden. 
<sec/>
Harpens Ferry ligger på den virginiska sidan af floden Potomac, just der Shenandoahs vatten strömmar in. På andra sidan Potomac, tronande högt deröfver resa sig Marylandshöjderna, medan midtöfver Shenandoah Loudon-höjderna blicka hotande ned på staden. Baltimone – Ohio jernvägen går öfver Potomac på denna punkt. 
<sec/>
När tåget närmade sig Harpers Ferry och Manne tittade ut genom kupéfönstret för att få en öfverblick deraf, märkte han, att en eldpelare steg upp derifrån. 
<sec/>
»Det brinner visst der framme?» frågade han konduktören, som händelsevis befann sig inne i hans vagn. 
<sec/>
»Det händer nog,» svarade denne torrt. 
<sec/>
Man är van vid eldsvådor i Amerika. Men detta var ingen vanlig vådeld. Det var förspelet till den hemska tragedi, som snart skulle försänka den härliga Shenandoahdalen till en skådeplats för blod och tårar. I Harpers Ferry funnos nämligen arsenal och vapenverkstäder, hvilka Nordstatsregeringen gick i författning om att förstöra, på det de icke skulle falla i Sydstaternas händer. Man hade sändt dit en löjtnant Catesby Jones, som just nu hade antändt dessa vapendepôter. 
<sec/>
När tåget kom fram, stod en stor folkmassa samlad vid stationen, emedan man trodde, att några sydstatstrupper skulle anlända för att rädda förråden. Manne banade sig med svårighet igenom den kompakta folkhopen, fick ut sin kappsäck och fann en kusk, som körde honom till ett ställe, hvilket närmast kunde jemföras med våra gammaldags gästgifvaregårdar. Der fick han emellertid en god supé, under hvilken han förfrågade sig hos värden efter mr Tyler på Oakhill. 
<sec/>
»Öfversten, menar ni?» frågade denne. 
<sec/>
»Kanske det», svarade Manne smått förvånad. Han visste ännu icke, att hvarje något så när besuten person der i landet fick hederstiteln af öfverste eller minst kapten. 
<sec/>
»Jo», återtog värden, »Oakhill ligger ungefär tio mil  härifrån, ett godt stycke från stora vägen. Men att fara dit i dag passar sig väl inte, eftersom det skulle bli väl sent, innan herrn hinner fram. Jag skall bestyra om skjuts i morgon bittida.» 
<sec/>
Nå, dermed fann sig Manne tillfreds. Han begaf sig ut i staden och fann, att eldsvådan var släckt och att några sydstatsofficerare jemte en mängd milistrupper och många frivilliga anländt, som tillvaratogo, hvad som var öfrigt, och kunde begagnes af vapen och maskiner, hvilka sedan skickades till Richmond, sätet för sydstatsregeringen. 
<sec/>
Morgonen derpå stod en buggy (chäs), försedd med en god springare, färdig på gården. En kolsvart neger satt till höger, klatschande med en piska. En annan svarting bar ned kappsäcken och band fast den på chäsens baksida. Det var blott att stiga upp och så bar det i väg. 
<sec/>
Vårmorgonen var underbart härlig. Solen sken ljufligt ned på den präktiga, jemna landsvägen och friska kådångor hviftade in från den på bägge sidorna stående, tätväxta tallskogen. Det var en förtjusande färd, som Manne sedermera många gånger erinrade sig under mörka nätter på utposttjensten. 
<sec/>
Sedan de åkt bortåt åtta mil, tog negern af på en biväg till venster, hvarefter de snart anlände till odlade fält, bakom hvilka reste sig en gammal byggnad, som i forna dagar måtte ha varit målad med någon slags gråbrun färg, som nu lossnat och lemnat rum för den kåda, hvilken solen pressat fram ur brädbetäckningen. 
<sec/>
Kommen ännu närmare kunde Manne se, att huset, som var en och en half våning högt, hade ett starkt framspringande tak, som öfvertäckte en piazza, tjugo fot bred, hvilken upptog hela fronten. Rundt omkring stod en grupp väldiga ekar, från hvilka stället tydligen fått sitt namn. 
<sec/>
När de kört upp till huset och stannat vid midten af verandan, skyndade en livréklädd mulatt fram, aftog vördnadsfullt hatten och frågade Manne, hvem han finge anmäla. Föga beredd på ett så cermoniöst emottagande, tvekade Manne, huru han skulle svara, men sade ändtligen, att han medförde från öfverstens bror ett bref, som han personligen skulle framlemna. 
<sec/>
Mulatten bugade sig, försvann och återkom med begäran, att Manne skulle följa honom in. De passerade genom en stor salong, hvars väggar voro täckta med gamla familjeporträtt, så följde ytterligare ett par präktigt möblerade rum, då mulatten öppnade en fjerde dörr, gjorde en gest inåt och försvann. 
<sec/>
Rummet var stort och fullsatt med bokhyllor. Vid ett skrifbord satt en äldre herre, som genast steg upp, betraktade honom ett ögonblick forskande, helsade förbindligt och sträckte ut handen. Manne skyndade att fatta den och bugade sig djupt. Öfversten slungade en stolt blick på honom och mumlade: »Brefvet, sir, brefvet!» 
<sec/>
Flat och förödmjukad framdrog Manne och lemnade brefvet. Voro de bröder, bråddes de tydligen icke mycket på hvarandra. Den här öfversten var en fasligt styf herre. 
<sec/>
Denne bröt brefvet, hvilkenhvilket han genomfor med synbart missnöje, här och der mumlande något utrop mellan tänderna, tills han slutligen utbröt: »Ja, bror min är då alltid samme galning! Liksom vi inte hade tillräckligt starka och tappra män här, soldatämnen, till hvilka hela verlden inte har maken att uppvisa! Yankees behöfva hyrdt folk, fega som de äro. Det hade varit klokare, om ni vändt er dit, unge man.» 
<sec/>
Nu hade emellertid Mannes lynne förlorat jemnvigten. »Jag har ej vändt mig till någondera sidan», skrek han med ett tonfall i stämman, som kom öfversten att fara upp och stirra på honom. »Det är mr Tylers bror i Baltimore, som vändt sig till mig och skickat mig hit att slåss i edra leder. Jag är intet legohjon, som beräknar hvar det är klokare att strida. Hade jag varit klok, såsom ni menar, sir, hade jag nog aldrig kommit hit.» 
<sec/>
»Förlåt mig, sir», utropade den gamle herrn hjertligt, »jag ser och hör nu, att jag misstagit mig. Ni är en gentleman och jag ber ännu en gång om ursäkt. Välkommen i mitt hus! Jag skall göra allt för att befordra edra afsigter. Ni bör dock ej förvåna er öfver min hållning, då ni lärt er att inse, att vi jordegare här måste iakttaga den största försigtighet, emedan just denna trakt sannolikt inom kort blir skådeplatsen för trupprörelser från bägge hållen och ingen gerna vill se sin gamla fädernegård sköflas, om han kan undvika det. Skulle bara yankees få ringaste nys om, att Oakhill spelat någon roll som värfningsbyrå åt Södern, vore dess öde besegladt. Se der, hvarför jag ej med så öfversvallande glädje emottog detta uppdrag från min bror, från hvars klubbagitationer jag har haft många ledsamma erfarenheter. – Nej, nu skall jag laga, att ni får litet frukost, till hvilken den här tidiga promenaden väl gifvit er aptit.» 
<sec/>
Frukosten serverades med vanlig virginisk elegans och rikedom både i utstyrsel och rätter. Dervid blef Manne också presenterad för husets bägge döttrar, misserna Mary och Maud. Att börja med höllo de sig ytterst tillbakadragna; men då de fingo höra, att Manne kommit dit för att strida på Söderns sida, blefvo de plötsligt mycket lifligt intresserade i hans öde. Ty, om möjligt, voro qvinnorna i Södern större entusiaster för striden än männen. De hade inga storpolitiska hänseenden, utan fäste sig blott vid, att deras fädernestat befann sig i krigstillstånd, sydde fanor åt regementena, strödde blommor öfver de marscherande trupperna, drogo försorg om dem, då de svulto och fröso, och hjelpte till att sköta de sårade. Aldrig ha qvinnorna i något land ådagalagt ett så stort mått af patriotisk uppoffring som Sydstaternas ädla döttrar under inbördeskriget. 
<sec/>
Mr Tyler sade sig skola rida in till Harpers Ferry för att taga reda på situationen der och verka för Mannes anställning, hvarför han steg upp, lemnande åt sina döttrar att underhålla deras nye gäst. 
<sec/>
Misserna Tyler visade honom alla de vackra ställena i den bakom hufvudbyggnaden liggande parken och vore ej rädda för att ledsaga honom ända till negerhyddorna, som lågo bakom. Tvärtom tycktes det allra bästa förhållande råda emellan dem och de svarta, hvilkas lustiga små »pickaninnies» redan tumlade om muntert som spädgrisar i det ljumma vårvädret. 
<sec/>
Under pratandet med de älskvärda flickorna fick han veta, att de hade en ende, äldre bror, som studerade i Europa, i Berlin. Fadern var verkligen öfverste, det vill säga öfverste i statsmilisen, en inrättning, som var föga militärisk, för att säga det lindrigaste. Fadern egde också en mindre farm i Fauquier county, der flickorna ofta brukade vistas under sommarmånaderna och som de beskrefvo såsom ett sannskyldigt paradis. 
<sec/>
På qvällen återvände öfversten och hade med Manne ett längre samtal, hvarunder han förmälde, att en mängd folk, dels milis, dels frivilliga, var samlad omkring Harpers Ferry. Någon egentlig militär myndighet fanns dock ännu ej på stället. Men man väntade dit en af lärarne vid Lexingtons militärläroverk, som han kände personligen och till hvilken han skulle vända sig, så fort denne anlände för att organisera styrkan der. Under tiden inbjöd han honom att stanna i sitt hus, då det icke skulle dröja länge, förrän han komme i aktiv tjenst vid något Virginiaregemente. 
<sec/>
De åtta dagar, Manne nu tillbragte på Oakhill, glömde han sedermera aldrig. De voro hans lyckligaste tid, så mycket lyckligare, emedan de så bjärt kontrasterade emot den hårda tid af slit, strapatser, faror och blod han gick till mötes. Här fick han jaga i den sällsynt sköna omnejden, rida på utsökta hästar från Kentucky och skjuta till måls med präktiga studsare. Äfven kunde hans unga, hittills alldeles orörda hjerta icke undgå att flamma upp under det dagliga umgänget med den lifliga, lilla, svartögda Maud. Det var endast en blyg trånad, oberoende af hans vilja, ty naturligtvis kunde ej den simple Manne Moberg sätta i fråga att gilja till en stolt och rik plantageegares dotter. Men det hindrade icke, att Maud sedermera mången natt vid bivuakelden, der han låg på våta marken, omhvärfd af spanande fiender, med sin väna bild lät omgifningen förefalla mindre kall och ryslig. 
<sec/>
Ändtligen, den 29 april 1861, foro öfversten och Manne in till Harpers Ferry. Öfversten hade på förhand rådt honom att stiga ur vagnen ett stycke derifrån, emedan han för de många ögonens skull icke ville följa honom in på värfningsbyrån. Sådana funnos flera, och det vore likgiltigt, till hvilken han vände sig, emedan de frivillige sedan fördelades i kompanier. Det vore blott att gå in och anteckna sig på en mönstringsrulla. Han kunde sedan träffa öfversten på gästgifvaregården. 
<sec/>
När Manne kom in i Harpers Ferry, som icke är särdeles vidsträckt, var det ej svårt att hitta till värfningsställena. Utanför stod en hop pratande och skrattande ungdomar och det tycktes på dem, som hade saken gällt ett dansnöje och ej att sälja sitt skinn till kriget. Efter lång väntan kom turen ändtligen till honom att inträda genom de vid dörren posterade soldaterna. 
<sec/>
Derinne stod en disk, bakom hvilken vid ett bord sutto två herrar med myndigt utseende. Bägge skrefvo med flygande fart. Utan att se upp frågade den ene: »Nåå, hvarifrån är ni då?» 
<sec/>
»Sverige», svarade Manne kort. 
<sec/>
Mannen såg hastigt upp, förvånad öfver detta för honom alldeles främmande ord och ännu mer öfver den underliga dialekt, hvarmed det uttalades. »Sverige, Sverige», mumlade han tveksamt. »Jag förstår inte ... hvad vill ni här?» 
<sec/>
»Jag vill anteckna mig som frivillig.» 
<sec/>
»Godt, godt. Men då måste ni först besvärja och underskrifva ett sådant här papper.» 
<sec/>
Han lemnade Manne ett plakat af följande tryckta innehåll: 
<sec/>
»Tro- och Huldhetsed till De Konfedererade Staterna i Amerika. 
<sec/>
Du (rum för namnet) svär härmed högtidligt, att du vill understödja, beskydda och försvara De Konfedererade Staternas i Amerika Konstitution och Regering emot alla fiender, vare sig inländska eller utländska; att du skall iakttaga sann trohet och underdånighet till densamma och ej på något sätt bistå eller gynna fienden och skall väl och troget fullgöra alla de skyldigheter, hvilka skola åläggas dig af Konfederationens lagar; och, vidare, att du skall troget foga dig efter alla lagar, som hädanefter stadgas af De Konfedererade Staternas kongress för att upprätthålla styrelsen. Äfven att du aldrig skall tala nedsättande om Presidenten eller försöka att anställa myteri och skall oförtöfvadt underrätta, derest någon person eller personer, med ditt vetande, måhända göra ett sådant försök. Straffet för brytandet af denna högtidliga ed är Döden. Äfvenså svär du, att på inga villkor öfverskrida De Konfedererade Staternas i Amerika militärlinier, så hjelpe dig Gud. 
<sec/>
(Namnet.) 
<sec/>
Svuret och undertecknadt framför mig i Harpers Ferry, denna dag, d. 29 April 1861. 
<sec/>
John Allen. 
<sec/>
Provost Marshal för Jefferson County, 
<sec/>
Virginia.» 
<sec/>
Sedan Manne, så godt han förstod, genomläst denna försäkran, sade han: »Ja, det der kan jag väl gå in på. Jag har ju kommit hit för att slåss för Sydstaterna.» 
<sec/>
»Och en duktig slagskämpe kommer ni att bli. Det syns då på utanskriften», anmärkte herrn godmodigt. 
<sec/>
Fem minuter derefter var Manne Moberg, sedan man antecknat hans längd och färgen på ögon och hår, vederbörligen inskrifven i Sydstaternas armé och fick en sedel, som han skulle uppvisa vid excercisbaracken n:r 4 för den der tjenstgörande befälhafvaren. 
<sec/>
För tillfället funnos då vid Harpers Ferry något öfver 2,000 man virginiska trupper jemte 400 från Kentucky. Dessutom voro der åtskilliga kompanier både kavalleri oehoch infanteri, som ännu ej blifvit organiserade i regementen. 
<sec/>
Lägret låg på en slätt ett stycke utanför köpingen. När Manne kom dit ut, upptäckte han åtskilliga inhägnader, försedda med nummer, tecknade med koltjära på en bit tältduk, som satt öfver ingångarna. Kommen till n:r 4 gick han der fram till en skiltvakt, för hvilken han uppvisade det papper han fått af rekryteringsofficeren till en kapten Pixton. 
<sec/>
Han fick passera. På andra sidan ingången stod en annan skiltvakt, som pekade uppåt förbi en marscherande trupp till en fältstol, hvarpå satt en godmodig medborgare kapten af milisen, som betraktade rekryterna, hvilka exercerades af en spenslig kadett från Lexington. 
<sec/>
Manne gick fram med sitt papper till mannen i stolen, för hvilken han gjorde honnör, ty så mycket militäriskt hade han uppfattat från Helsingeregementet på Gefle stortorg. 
<sec/>
Kaptenen betraktade den unge jätten med glad förvåning. Maken till rekryt hade han aldrig satt ögat på. Och det var hans käpphäst att få in granna karlar på kompaniet. 
<sec/>
Han läste papperet. »Ja», sade han, »det här är väl egentligen väbelns affär. Men som sakerna nu stå, innan vi kommit oss i organisation, så ska jag väl sjelf hjelpa dig till rätta, min gosse. Följ med!» 
<sec/>
I bortre ändan syntes ett stort skynke likt ett slags ridå, som var ingången till något erinrande om våra gamla marknadsstånd. Derinne stod ett bord med skrifmaterialier, och rundt omkring syntes en mängd kläder, utredningspersedlar, vapen m. m., hoppackadt om hvartannat. 
<sec/>
»Att få tag i en uniformsrock, som passar åt de der axlarna, lär väl inte stå till här», mumlade den gode kaptenen, i det han med beundran mätte Mannes breda ryggtafla. »Det få vi tala med skräddaren om, men en musköt kan du få, som står i mantal. Tyngden generar väl inte?» Dermed räckte han Manne en gammaldags, slätborrad musköt, ett riktigt åbäke till muskedunder, som såg ut att härstamma från Washingtons ärorika dagar. Han trummade på stocken. »Sådana här duga att ha, när man kommer till close quarters (handgemäng)», tillade han med ett grymt grin. Äfven lemnade han ett patronkök, hvilket Manne spände kring midjan, tyckande sig genast blifva en riktig soldat. 
<sec/>
Men dertill återstod ännu mycket och till och med efter åtta veckors oafbruten exercis voro gossarne ännu så gröna, att gamla verldens disciplinerade soldater skulle ha ansett dem som en sammanrafsad hop, ehuru de tränats under ögonen på sjelfvaste Thomas Jonathan Jackson, gemenligen efter slaget vid Manassas kallad Stonewall Jackson, d. v. s. Jackson »Stenmuren», inbördeskrigets mest geniale och lysande fältherre. 
<chapter/>

<chaptername>TREDJE KAPITLET.</chaptername>

<sec/>
Jackson hade kommit till Harpers Ferry ett par dagar efter Mannes inträde vid kompaniet D. Han hade nyss blifvit utnämnd till öfverste och fick regeringens order att organisera den vid Harpers Ferry befintliga styrkan. Som nu emellertid denna skildring mycket kommer att sysselsätta sig med denne märklige man, är det så godt att redan här på förhand beskrifva honom något närmare, i synnerhet som historien om hans fabelaktiga framgångar väl låtit honom för inbillningen framstå såsom en lysande general på en skummande springare, omstrålad af segrarens stolta gloria. Men i verkligheten var Stonewall Jackson en helt annan figur. 
<sec/>
Jackson föddes den 21 Jan. 1824. Härstammande från en slägt af irländskt-skotskt ursprung, som städse utmärkt sig för kraftig vilja och företagsamhet, ådagalade han redan från barndomen en kraft i viljan och en verksamhetslust, ovanliga vid så tidiga år. Den gren af ätten han tillhörde hade blifvit fattig och fadern dog i hans späda år, så att han måste bero af slägtingar. Men så fort han kunde, sökte han vinna själfständighet och blef, ehuru underårig, antagen till »constable» (ett slags underexekutor) i sin kommun. Under utöfvandet af denna befattning, fästes allmänhetens uppmärksamhet vid ynglingens raskhet, bestämdhet och ypperliga karaktär i öfrigt, så att han föreslogs till kandidat till en kadettplats vid West Point, militärakademien, dit han anlände i hemväfda kläder och med allt sitt pick och pack i ett par sadelpåsar. Han var klen i förstudier vid inträdet och hade ej heller något egentligt läshufvud, men hans jernflit och exemplariska uppförande beredde honom snart framgång. 
<sec/>
Vid tjugutvå års ålder tog han sin examen och blef utnämnd till andre löjtnant vid artilleriet. Han tjenstgjorde snart i kriget mot Mexiko, der han gjorde sig känd för jernhårdt mod vid skötandet af sina kanoner, och återvände med rang af major. Efter att ha tjenat ännu en tid i Florida, nödgade honom en vacklande helsa – han hade länge lidit af dålig mage – att lemna arméen. 1851 utnämndes han till professor i artilleri och mekanik vid Lexingtons militärakademi, der han stannade tills kriget bröt ut, då han genast ställde sig till Söderns disposition. 
<sec/>
Detta var hans yttre biografi den tiden och deri ligger ännu ingenting ovanligt. Det märkliga låg i Jacksons personlighet. 
<sec/>
Han var, hvad vi pläga kalla, ett original. De unga kadetterne kallade honom »Fool Tom Jackson» (Galne Tom Jackson). I ansigte och hållning hade han intet anslående. Han saknade behag både i sätt och hållning. Stel, kantig, otymplig, tankspridd, syntes han ej vara skapad hvarken för salongen eller paraden. Han satt till häst som en automat med uppdragna knän, lutande framåt. För honom gällde det synbarligen blott att komma fram så fort som möjligt. Hans favorithäst, ett gammalt fuxsto, var heller ingen skönhet. 
<sec/>
Underligt nog hade Jackson en poets panna, ehuru derunder satt det mest metodiska, matematiska förstånd, totalt blottadt på hvarje spår af poesi. Hans poesi var kanonens dunder, gevärseldens brak och krutröken. Hans ögon voro mörkblå, milda som ett barns i hvardagslag, men fulla af eld på bataljfältet. Näsan var framstående, skägget brunt och fick växa som det ville. Han skrattade aldrig, men hade ett godt småleende, synnerligen för qvinnor och barn, hos hvilka han var en stor favorit. 
<sec/>
Jacksons excentriciteter bidrogo utan tvifvel till hans ofantliga popularitet. Soldaterna bli förtjusta, när de i en stor anförares person finna något »att skoja med». När de sågo hans tarfliga rock och hans långt neddragna gamla mössa, till hvilken den äldste soldaten knappt egde maken i simpelhet; frånvaron af hvarje dekoration eller utstyrsel; hans underliga beteende; hans fryntliga, enkla sätt; hans vana att sitta ned och äta bland sina män; hans likgiltighet för om hans qvarter var i ett komfortabelt tält eller i ett gärdesgårdshörn med intet annat skydd för regnet än hans kappa; hans nykterhet, ärlighet, heder och enkelhet; hans aldrig felande hänsyn för sina soldaters trefnad och känslor; hans besynnerligheter och egenheter – allt detta gjorde, att hans folk tillbad honom. Och denna hänförelse var ett vapen, med hvilken han förstod att slå till hårdt. 
<sec/>
Tvänne egenskaper karaktäriserade Jackson framför andra: hans sjelfförtroende oehoch hans gudsfruktan. 
<sec/>
Han ansåg, att han var i stånd att göra allt hvad han ville. Och när han fattat en plan, utförde han den genast med uppbjudande af alla sina krafter. Hos honom fanns ingen tvekan, intet dröjsmål och han ändrade sällan något af sin ursprungliga föresats. Han anförtrodde sig åt ingen, emedan han ansåg, att en god del af framgången låge i hemligheten. »Om min rock visste hvad jag ämnade göra, skulle jag taga af och kasta bort den», sade han en gång. Derför sammankallade han aldrig någon krigskonselj mer än en gång och när han sjelf blef kallad till generalissimus Lee, teg han och lät de andra tala. En enda gång framlade han ett projekt, flankrörelsen, som afgjorde slaget vid Chancellorsville. Det blef emotsagdt. Han försvarade ej sitt förslag med ett ord, men Lee accepterade det på goda grunder. 
<sec/>
Den andra hufvudegenskapen var Jacksons stora gudsfruktan. Han hade blifvit varmt och lefvande religiös under inflytelsen från sina hustrur – han var gift två gånger – presbyterianska slägtingar. Och så märkligt allvarlig blef denna religiositet, att han valdes till diakon i sin församling. För honom var Gud framför allt en personlig Gud, som deltog i och ledde allt. Derför bad han alltjämt. Han företog ingenting utan att underställa det Gud i bönen. Och när han bad mycket länge, visste man, att det stundade till batalj. Man såg honom ofta under sjelfva striden sträcka upp armen, blicka mot himlen och röra läpparna i bön. Ingen af hans män tillät sig att gyckla deröfver. De ansågo honom för ett helgon. Modig som ett lejon, insågo de klarligen, att han icke bad af rädsla, utan om Guds hjelp. Den noggrannaste af fältherrar, visste han för väl, att under dessa vexlande rörelser mycket måste göras, som han icke personligen kunde öfvervaka och derför öfverlät han detta åt det allseende öga han litade på mer än något annat. Derför tillskref han också sina segrar »Guds nåd» framför sin egen förmåga och uppmanade andra att bedja för sig och hären. 
<sec/>
Genom denna sin modiga, anspråkslösa, ärliga, energiska personlighet utöfvade han, som sagdt, ett sådant inflytande på sina soldater, att de utbildades till sydstatsarméens styfvaste trupper och följde honom utan knot under de svåraste ansträngningar, de mest forcerade marscher, ända i döden. Han var äfven i detta fall, som en af Napoleons I:s gamle officerare uttryckte sig, »Extra-Napoleonic». 
<sec/>
Stonewall-Jackson var i hvarje hänseende en så originel, utomordentlig företeelse inom krigareverlden, att man skulle kunna fylla en hel volym med beskrifningar öfver hans sällsamma skickelse. Men vi sakna naturligtvis här utrymme dertill och hoppas läsaren ändå genom denna sammanträngda skildring måtte ha emottagit en tämligen korrekt uppfattning af denna storslagna personlighet. 
<chapter/>

<chaptername>FJERDE KAPITLET.</chaptername>
– Kokarden. – Afmarsch. – Patriotism i högsta grad. – Marsch till Manassas. 
<sec/>
Manne kände naturligtvis ingen af sina nya kamrater. Detta hade dock gjort mindre under vanliga förhållanden, emedan han hörde till dessa glada, öppna naturer, som snart göra sig omtyckta. Äfven sökte han från första stunden lära sig exercisen så fort som möjligt. Men strax från början märkte han en allmän, kompakt ovilja resa sig mot honom. Ovänliga, fientliga ansigten stirrade på honom öfverallt, huru tillmötesgående han än visade sig emot alla. 
<sec/>
Det kom sig helt enkelt deraf, att han till följd af sitt blonda utseende och sitt underliga uttal allmänt ansågs vara »a german» (tysk), ett folk, som i synnerhet utgjorde föremålet för sydländingarnes hat under inbördeskriget, emedan de i de allra flesta fall höllo sig på Nordsidan, om de också bodde nere i Södern. 
<sec/>
Detta tydliga agg kunde Manne till en början icke förstå, tills det blef fråga om, till hvilken mess han skulle höra. Han hade att börja med ätit inne i Harpers Ferry. Men sedan nu allt skulle sättas på fältfot, måste måltiderna intagas på exercisfältet. När det då gällde att förena sig i messer (matlag), ville ingen sådan ha »the damned german» (den fördömde tysken) till kamrat. Detta yttrades så öppet, att Manne genast begrep hvar skon klämde. 
<sec/>
Han trädde då utan vidare fram till dem, som sist talat, såg dem öppet i ögonen och sade helt lugnt; »Fördömd hoppas jag aldrig bli och tysk är jag icke och har aldrig varit. Jag har gått in i arméen som allesammans af eder för att slåss mot yankees och hoppas jag kunna klå dem lika bra som någon af af er. Om någon tviflar på det, vill jag slåss med honom och med eder alla förresten. Men viljen I vara vänner, så han I ingen bättre vän än jag, och när jag kommit ända hit från Sverige för att strida för eder sak, så finner jag det väl hårdt att bli ansedd som en fiende, nära nog spion. Nåå, gentlemen, skola vi vara goda kamrater med ens eller skola vi nödvändigt slåss förut?» frågade Manne, höjande sitt starka bröst med en utmanande själfkänsla. 
<sec/>
En af dem steg fram, en Ralph Pleasanton från södra Virginien, student och millionär. (Sådana funnos bland dessa frivilliga vid sidan af härdade jägare och landtmän.) »Ni är en modig man, sir», började han artigt. »Och om ni kände oss bättre, vore det ändå modigare. Vi tillhöra ej dem, som baxna för tomma bravader. Tack vare ert mod, äro vi nu emellertid befriade från den qvafva atmosfer, hvari vi gått här en tid. Vi ha verkligen kastat misstänksamma blickar på er, emedan vi icke kunde tro annat än att ni var tysk och tyskarne äro förrädare mot oss, till och med om de råka vara våra grannar. De äro alla unionens lycksökande legohjon. Men ni är ju svensk och det är någonting helt annat. Se här min hand! Jag ber om förlåtelse och önskar er hjertligen välkommen till min och mina kamraters mess och vi vilja söka göra tillvaron under de stundande hårda dagarna så angenäm som möjligt.» 
<sec/>
Manne fick ingen orsak att ångra den djerfhet, hvarmed han sagt dessa stridslystna söderbor, hvad han hade på hjertat. Han kom dermed på god fot med de förnämsta männen i kompaniet, af hvilka han fick lära sig ett ypperligt uttal och goda umgängesvanor, hvarjemte han blef medlem af den bästa messen, hvilken alltid visste skaffa något extra godt. Ty hvart man kommer, är det alltid bra att ha fullt upp med pengar, icke minst i krig. 
<sec/>
Detta tilldrog sig långt efter sedan öfverste Jackson öfvertagit kommandot. Vid sin ankomst hade denne heller icke en enda bekant i hela kommenderingen. Han medförde två af sina kolleger från militärskolan, major Preston och öfverste Massie, som utgjorde hela hans stab, samt två unge män, hvilka han anställde som instruktörer. Med deras hjälp inskärpte han ordning och sammanhållning i den orediga massan, så godt sig göra lät, genom sin opartiskhet och energi. Den lilla arméen kände sin herre i de första dragen af tyglarna, alldeles som en ädel unghäst, och det stelsinta humör, som uppkallats af inkompetenta händer, lemnade plats för belåtenhet och läraktighet. Ryktet som styf fäktare från mexikanska kriget lade egentligen grunden till hans inflytande, emedan det inför nya soldater klädde hans person och auktoritet med en tjuskraft, hvilken tilltalade deras fantasi. Hans rättvisa vann hvarje mans aktning, hans okonstlade godhet uppväckte deras kärlek, och om uppstudsighet kom i fråga, bragte hans allvarliga stränghet dem till undergifvenhet. Ett par gånger försökte någon hänsynslös officer att motsätta sig hans myndighet; men då började hans panna att rynka sig, det lugna, blå ögat gnistrade med en eld, inför hvilken hvarje annat öga slogs ned. Och hans straff voro så snabba och obevekliga, att ingen vågade försöka på en annan akt af olydnad. 
<sec/>
Jacksons styrka fick snart förstärkning af frivilliga från Virginien och de öfriga Sydstaterna, så att den ökades till 4,500 man. Ammunition skickades också till honom jemte flera kanoner af svår kaliber. 
<sec/>
Marylandshöjderna beherskade Harpers Ferry från norr, och om fienden besatte dem med artilleri, skulle hans ställning blifvit ohållbar. Det var kinkigt att göra något åt den saken, emedan Maryland höll sig neutralt, men man hoppades, att staten snart skulle sluta sig till Södern, hvarför auktoriteterna gerna önskade respektera hennes område. Men Jackson beslöt att ej längre huttla med den saken, utan besatte dessa höjder, förskansade dem och förlade dit några kompanier. Annars var han ingen beundrare af fältverk, och det är betecknande, att han under hela sin bana knappast gjorde något bruk af spade och hacka. 
<sec/>
Icke långt efter sedan han öfvertagit kommandot, besöktes han af en kommitté från styrelsen i Maryland, som ville få reda på hans planer. Det var nödvändigt att mottaga den med all möjlig höflighet. Bland andra frågor, som framställdes, var äfven den, huru många man han hade. Nu var, som nämnts, Jackson en ytterst hemlighetsfull man, och det värsta han visste var att svara på militära spörsmål. Men han förstod också att reda sig. Han svarade tvärt: Jag skulle bli glad, om Lincoln trodde jag hade 15,000». 
<sec/>
Jackson behöfde dock icke länge bära ansvaret för ställningen vid Harpers Ferry. Den konfedererade regeringen, under hvilken nu alla Söderns trupper lydde, hade flyttat sitt säte från Columbia till Richmond, och en af dess första åtgärder var att utnämna en befälhafvare af högre rang och större erfarenhet vid Harpers Ferry, hvilken den ansåg för en post af högsta vigt. Dertill utvaldes den ansedde general Joseph Eggleston Johnston, som genast begaf sig dit. När denne anlände och ville öfvertaga kommandot, förklarade Jackson, sträng disciplinman som han var, att han icke emottagit några instruktioner härom från Virginiens statsstyrelse. Han hade blifvit anförtrodd kommandot af generalmajor Lee på staten Virginiens vägnar och kunde endast öfverlemna det på hans befallning. Han var vördnadsfull, men fast i denna åsigt, och som general Johnston var lika bestämd, höll en obehaglig konflikt på att uppstå. Men snart anlände med posten ett meddelande från Lee, som bekräftade Johnstons auktoritet, då Jackson genast skyndade att kordialt öfverlemna åt honom öfverbefälet och blef en värderad underbefälhafvare. 
<sec/>
De virginiska kompanierna blefvo nu ordnade i regementen och organiserades till en brigad, den snart så ryktbara »Stonewall»brigaden. Den bestod af 2:dra regementet, kommenderadt af öfverste Allen, det 4:de, öfverste Preston, det 5:te öfverste Harper, det 27:de, öfverste Gordon, och det 33:dje, öfverste Cummings. I detta senaste ingick Manne på kompaniet D. Till denna brigad hörde också ett batteri af lätta fältkanoner från Lexington, bemannadt hufvudsakligen af herrar från läroverket, och detta stod under befäl af Rev. Pendleton, rektor i Episkopalförsamlingen i staden och f. d. elev vid West-Point. 
<sec/>
Den egentliga rekrytexercisen hade nu nått sitt slut. Den hade gått efter följande schema: reveljen gick kl. 5 om morgonen, exercis från 5,30 till 7,30; frukost 7,30; middag kl. 12; exercis och parad från 4,30 till 7,30; kvällsvard 8 och tapto kl. 9. Söndagarne hade varit fria. 
<sec/>
Dessa dagar hade Manne begagnat på det angenämaste med utflykter till Oakhill och Point of Rocks, ett ställe, beläget nedanför Harpers Ferry, der den sedermera så bekante, noble kapten Turner Ashby var förlagd med sina »Mountain Rangers» (bergshästjägare). Han hade fått låna af öfverste Tyler ett snabbt, uthålligt Kentucky-sto vid namn Ida, som stod till hans disposition under hela lägertiden och derpå lärde han sig rida som en hel karl af de som ryttare utomordentligt skickliga hästjägarne. Han formerade flera angenäma bekantskaper bland dessa bergsbor, och blef så förtjust i deras anförare, kapten Turner Ashby, en fullkomlig »chevalier sans peur et sans reproche», den öfverdådigaste ryttaren af dem alla, att han var på väg att försöka bli transporterad till denna kår och återhölls endast därigenom, att Maud Tyler till det 33:djes fana med egna, fina händer broderat en af dess stjernor, under hvilken han drömde om bragder, som skulle föra hans rykte till hennes öron, Må man besinna, att Manne Moberg den tiden blott var nära tjugu år och att alla lifliga ynglingar vid denna period hade ett starkt begär efter att drömma, något som i våra nyktra dagar alltmer synes ha försvunnit. 
<sec/>
Den som, midt ibland allt detta drömmande, skrytande och sabelskramlande väsen, vandrade tyst och dyster var öfverste Tyler. Han tog ingen del i något af ungdomens bramarbaseri. Han ansåg kriget som den största olycka och var öfvertygad om, att den tid snart skulle vara inne, då hela den sköna och bördiga Shenandoah-dalen skulle vara öfversvämmad af sköflande truppmassor och trakten visa blott afbrända tomter och nakna skorstenar. 
<sec/>
Med sådana mörka profetior framkom den surmulne, praktiskt seende öfversten lördagen d. 15 juni, då Manne skyndat dit för att taga afsked af familjen, antagligen för alltid. En unionisternes härförare, gamle general Patterson, stod redan vid Williamsport, midtemot Martinsburg, hotande att vid Winchester förena sig med general M’Clellan, som framträngde från nordvestra Virginien. Johnston, som snart insett, att Harpers Ferry icke var någon plats att hålla sig i, beslöt att bryta upp derifrån och gå på Winchester, den bästa strategiska punkten för försvaret af Virginiens öfre regioner. Allt hade derför gjorts klart till marsch, man skulle spränga jernvägsbron, förstöra vapenfabrikerna och skicka i väg de grofva kanonerna och förråden. 
<sec/>
Vid dessa underrättelser blef öfversten ännu glåmigare, och Manne skulle ha funnit denna sista afton utomordentligt dyster och ingalunda uppmuntrande till det stundande fälttåget, derest ej Maud smugit till honom en kokard, hvilken hon sytt, och som han fäste, icke på sin mössa, men på insidan af sin tröja, rakt öfver hjertat, under fast tro, att denna borde blifva en talisman, som skulle skydda honom för de fiendtliga kulorna. 
<sec/>
Söndagen den 16 juni var en het dag i Harpers Ferry. Lågorna flammade och brakade. Den långa jernvägsbron var en räcka af eld och arsenalens väggar ramlade den ena efter den andra. Till höger och rätt fram voro Loudoun- och Marylandshöjderna med sina branta klippstycken och löfbeväxta träd illuminerade af skenet från de bugtande flammorna. Shenandoah glödde af den stora eldsvådan. Potomacfloden var alldeles dold af den tjocka röken och genom dessa mörka moln stucko de öfverdådigt heta solstrålarna ned. 
<sec/>
Virginiabrigaden marscherade i têten, det 33:dje regementet var det fjerde i ordningen. Aldrig ha väl gladare soldater dragit bort till strids än dessa hänförda söderländingar, som nu jublande och sjungande traskade på tre mil i timmen. Törstiga och fotömma blefvo väl de flesta af dem, men ingen ville låtsa om det. De voro stolta gossar och modiga – mycket! 
<sec/>
Som riktiga veteraner tågade de genom gatorna i Charlestown, hvilka stodo fulla af unga flickor, som viftade med näsdukar och kastade öfver dem blomsterbuketter. Sedan de tältat strax utanför staden, kom man ut till dem med mjölk, tjärnmjölk, kokta ägg, fårkött, hominy (ett slags majsgröt) och en mängd andra godsaker. De äldre qvinnorna ropade, fulla af ifver: »Gud välsigne er, gossar. Visa dem, hur sörlänningarna kunna slåss! Stå på er och ge er inte!» 
<sec/>
Sådan entusiastisk patriotism som man här fick erfara, torde det vara svårt att uppleta ett motstycke till i något folks historia. Isynnerhet från spinnsidan. Mödrar och döttrar hurrade dem framåt med tillrop af hopp och tillit, medan de sökte hålla sina tårar. Till och med negrerna, som arbetade på fälten, sprungo upp på gärdesgårdarna, rullade med ögonen, svängde hattarna och önskade dem lycka på färden. 
<sec/>
Morgonen derpå marscherade de mot fienden, som befann sig emellan Martinsburg och Williamsport, och slogo läger för natten på Bunker Hill, en skogig sträcka högland och ganska stark defensiv ställning. Nu trodde de bestämdt, att det skulle bli batalj af och kände sig så glada som gällde det att fara till en bal. 
<sec/>
Men general Johnston var en flegmatisk man och en kallt beräknande fältherre. Han gjorde blott några anordningar för att mottaga fienden, i fall han skulle ha lust att anfalla. I den ställningen stodo de till kl. 12, då han gaf befallning att vända åter till Winchester. Detta verkade på gossarne som en kall öfversköljning, och nu gingo de, som det heter i Fänrik Ståls sägner, »som paddor». Missnöjet mot Johnston var allmänt och månget hårdt ord öfver hans försigtighet fälldes af dem, som några dagar derefter skulle ligga kalla och döda på slagfältet. Jackson var den, som unnade dem att slåss! 
<sec/>
Den 19 juni marscherade brigaden norr om Martinsburg för att observera fienden, som ånyo var i färd med att gå öfver Potomacfloden. Han drog sig tillbaka, tydligen rädd för att våga en sammanstötning. Vid detta tillfälle förstörde Jackson i Martinsburg på general Johnstons befallning mer än 40 utmärkta lokomotiv med 300 lastvagnar, hörande till Baltimorebanan. Om detta illdåd skref den fromme Jackson: »Det var ett sorgligt stycke arbete. Men jag hade mina ordres och min plikt var att lyda. – Om kostnaderna för denna egendom endast hade fått användas till spridande af Fridsfurstens evangelium, huru mycket hade icke derigenom varit att förvänta!» 
<sec/>
Brigaden qvarstannade ett stycke norr om Martinsburg med öfverste J. E. B. Stuart, kommenderande ett kavalleriregemente, i fronten, till den 2 juli. På denna dag drog Jackson för första gången sitt svärd i verklig strid med yankees. Patterson hade till slut gått öfver Potomac i force och trängt fram mot Jacksons läger. Den senare lät ögonblickligen nedtaga tälten och beordrade sitt kommando under vapen. Han tog dock med sig blott det 5:te Virginiaregementet och en enda kanon. I denna strid, känd som fäktningen vid Haines’ Farm, uppehöll Jackson med endast 380 man – hela 5:te var aldrig engageradt – och en kanon fiendens 3,000 man och ett helt batteri från kl. 9 till middagen, med förlust af blott 2 döde och 10 sårade. Jag har anfört denna lilla träffning endast för att visa, huru nordsidan visste att förvränga förhållandena redan från början af detta krig. Patterson rapporterade nämligen, att han tillbakakastat – 10,000 »rebeller», med förlust af blott 1 man. De tyska landtmännen, som körde bort en mängd täckta vagnar, med blod rinnande genom nåten på bräderna, kunde dock berätta en annan historia. 
<sec/>
De bägge härarne stodo nu några dagar i närheten af hvarandra, Johnston alltjämt fåfängt erbjudande batalj. Den 15 juli avancerade Patterson till Bunker Hill och började utsträcka sin venster till byn Smithfield. För den oinvigde syntes detta innebära, att han ämnade kringränna Johnston med sina större massor. Men den senares skarpsinne upptäckte den rätta betydelsen, som bestod deri, att han ämnade förbereda sig för medverkan med general M’Dowell, som var i begrepp att anfalla de konfedererades armé under Beauregard, som stod vid Manassas, och samtidigt förekomma, att Johnstons armé komme denne till undsättning. Genom att förlägga sitt högqvarter till Winchester lurade Johnston Patterson till Martinsburg. Härigenom blefvo fördelarna af koncentrationen alldeles omvända. Johnston hade nu den inre linien och kunde röra sig på en kortare väg till Beauregards undsättning. 
<sec/>
Också, så snart Beauregard hade vid Manassas skymtat de första tecknen till fiendens förtrupper, sände han bud om, att nu vore tiden inne för Johnston att skynda till hans hjelp. Till följd deraf uppställdes trupperna på förmiddagen torsdagen den 18 juli i lägret norr om Winchester. De utgjorde nu omkring 11,000 man. Ingen trodde annat än, att man nu ändtligen skulle anfalla Pattersons 20,000 yankees. Glädje och uppsluppenhet strålade i hvarje ansigte. Men näsorna blefvo ansenligt förlängda, när de på middagen beordrades att marschera i motsatt riktning genom staden och sedan vända sydostvart mot Millwood och Shenandoah’s vadställen. 
<sec/>
När de tågade genom gatorna, frågade de ängsliga invånarne, om de ämnade öfvergifva dem och lemna dem som offer åt de infallande Vandalerne. De nödgades bekänna, att de ej visste mer än andra, hvart de skulle taga vägen. 
<sec/>
Emellertid bevakade Stuarts kavalleri Johnstons lemnade försvarslinie och uppehöll en så styf front, som om det ämnade anfalla, understödt af hela arméen. Den mystifierade Patterson stod der och fånade, tills Johnston hade verkställt sin förening med Beauregard, då han långsamt drog af till Harpers Ferry. 
<sec/>
Så snart trupperna hade kommit tre mil från Winchester, kommenderades halt och en order upplästes, som förkunnade deras bestämmelse. »Vår tappra armé under general Beauregard», hette det, »är nu anfallen af öfverväldigande massor. Kommenderande generalen hoppas, att hans trupper måtte taga ut stegen som karlar och göra en forcerad marsch för att frälsa vårt folk.» 
<sec/>
Hvarje ansigte sken upp vid dessa ord och hela trakten återljöd af krigarnes jubelrop. De skyndade nu framåt, ofta under språng-marsch, vadade Shenandoah-floden, der vattnet stod dem till midjan, stego uppför Blå bergen genom Ashbys Gap och stannade två timmar efter midnatt vid den lilla köpingen Paris på östra sluttningen af berget. Här förde Jackson sin brigad till en vacker hage, hvari allesammans, uppgifna af trötthet, kastade sig ned på marken utan att orka äta något. 
<sec/>
Om en liten stund kom en officer fram till Jackson och erinrade honom om, att inga poster voro utställda och hemställde, om ej några skulle väckas att göra vakt. »Nej», svarade Jackson, »låt de stackrarne sofva. Jag skall sjelf göra vakt». Och hela natten vankade han omkring eller satt på gärdesgården, vakande öfver sitt sofvande folk. En timme före gryningen gaf han efter för en af sina adjutanter, som anhöll att få öfvertaga denna vakt. Nedstigande från gärdesgården, rullade han ut filten på löfven i ett hörn och föll strax i sömn som ett barn. Men vid första ljusningen väckte han brigaden och återtog marschen. Det var på det sättet han fick sina gossar att göra underverk. 
<sec/>
Från Winchester till Manassas Junction är ungefär sextio mil. Trettio mils forcerad marsch hade nu fört arméen till Piedmontstationen, som ligger vid östra basen af Blå bergen och hvarifrån de hoppades hinna sin destination hastigare med jernväg. Infanteriet inrymdes här i vagnar förmiddagen fredagen den 19 juli, medan artilleriet och kavalleriet fortsatte marschen på landsvägarna. Genom krångel på jernvägen hann ej brigaden fram förr än i mörkningen på fredagsqvällen, då den marscherade, hungrig, trött och dammig, till talldungarna nära Mitchell’s vad, der soldaterna tillbringade lördagen med att uppfriska sig till den kommande drabbningen. 
<chapter/>

<chaptername>FEMTE KAPITLET.</chaptername>
Början af slaget. – Jacksons andel deri. – »Stonewall-Jackson!» – Manne finner på att taga ett batteri. – Slaget slutas med yankees ynkliga panik. 
<sec/>
Den resande, som lemnar staden Alexandria vid Pomomacfloden för att fara sydvestvart in i Virginien, finner på 25 mils afstånd Manassa’s Gap-jernvägen, skiljande sig på höger hand från hufvudbanan och vändande vestvart mot spetsarne af Blå bergen, som äro synliga vid horisonten. Denna bana söker sig en väg genom bergen vid Manassa’s Gap, en öppning, som fått sitt namn ifrån en obskur jude vid namn Manassa, som för länge sedan slagit upp sina bopålar i denna hålväg. Derför kallades banan Manassa’s Gap jernvägen och mötesplatsen med Alexandria-banan Manassa’s Junction (mötesplats eller jernvägsknut). Denna mötesplats var synbarligen den strategiska punkten vid försvaret af nordöstra Virginien. Att hålla Manassa’s Junction betäckte två jernvägar, af hvilka en ledde sydvestvart till Gordonsville och sedan genom två grenar till Charlottesville och Richmond, medan den andra ledde genom Blå bergen in i hjertat af den stora dalen, statens kornbod. Men, det värsta af allt: egandet af Manassa’s Gap-jernvägen af federalisterne  öppnade för dem general Johnstons eftertrupp, vare sig han var vid Harpers Ferry eller Winchester och skulle föra med sig utrymmandet af hela landet norr om denna pulsåder. 
<sec/>
För dessa orsakers skull gjorde de konfedererade hvarje ansträngning för att hålla denna plats och de federerade att taga den. Manassa’s Junction ligger tre mil söder om Bull Run – en liten flod af omkring 30 fots bredd, som kan öfvergås nästan hvar som helst – i en leende trakt, omvexlande af låga kullar, skogar och farmhus. Kullarna närmare floden äro mera höga och branta än de lägre höjder, hvilka svälla upp trakten omkring sjelfva mötesplatsen. På hvilken sida som helst om floden nedsänka de sig vanligen branta till vattnet, beherrskande de släta ängarna, som sträcka sig från den motsatta stranden. Då ängarna händelsevis lågo på norra stranden, lemnade floden åtskilliga defensiva fördelar åt de konfedererade, men der lågländerna voro på södra sidan, var fördelen af anfallet gynnande för de federale. 
<sec/>
Inga verk af betydenhet försvarade denna linie. Mötesplatsen var omgifven af en cirkel enkla fältverk, bestående af ett dike och en förskansning med plattformar för ett tjog kanoner. Sex mil från mötesplatsen, nordvestvart efter landsvägen, ligger byn Centreville, belägen på en höjd. Genom denna lilla by passerar den makadamiserade landsvägen från Alexandria till Warrenton nästan alldeles rakt vesterut och går öfver Bull Run, vid en punkt fem mil nordvest om mötesplatsen, på en stenbro. Här infaller en å, Young’s Branch, i floden från sydvest, och kullarna, från hvilka denna flyter, höja sig ännu skarpare än de öfriga branterna vid Bull Run. På dessa kullar utkämpades den första striden vid Manassas. 
<sec/>
Den 16 juli lemnade general M’Dowells trupper sina befästade läger längs Potomac och drefvo in Beauregards förtrupper från Fairfax Court House d. 17. Den federala arméen bestod af omkring 60,000 man och 60 kanoner. Den var utrustad med allt hvad rikedom och konst kunde åstadkomma och väpnad med sin tids mest framskridna förstörelseredskap. 
<sec/>
Denna armé och hela nordens folk i öfrigt voro förvissade om segern. Generalerne hade adresserat förrådsgodset med påskrifter »Till Richmond». De galne frivillige buro snaror i staterna) för federalister; sydstatsmännen konfedererade. fickorna, medels hvilka de skulle hänga »rebellerna», så fort de tillfångatagit dem i drabbningen. Kongressen, då i full session i Washington, hade ajournerat sig för att tillåta medlemmarne att fara ut till arméen och fröjda sina ögon åt skådespelet af de konfedererades flykt. Och långa rader af ekipager, fyllda med damer i högtidsdrägt, följde eftertrupperna med champagneflaskor och andra tillbehör för den fest och bal de tänkt gifva till firande af segern. Det är för öfrigt äckligt att nu läsa nordstatstidningarnas skrytsamma skrän öfver segervissheten i dessa dagar, och för den menskliga värdighetens skull må vi med tystnad gå förbi dessa löjligheter. 
<sec/>
På aftonen d. 17 juli samlade Beauregard hela sin styrka längs Bull Run från stenbryggan till Union Mills, en sträcka af åtta mil. Den uppgick till omkring 20,000 man med 30 fältpjeser, af hvilka de svåraste voro tolfpundiga hautbitzer. Arméen var indelad i 8 brigader. Infanteriet var väpnadt hufvudsakligen med slätborrade musköter, kavalleriet med jagtgevär och sablar. Den 18 gjorde fienden ett försök att med ett starkt detachement af alla vapen forcera Bull Run-linien vid Mitchell’s och M’Lean’s vadställen, men blef blodigt tillbakaslagen. Fredagen och lördagen upptogos med rekognosceringar af terrängen i ändamål att undersöka möjligheten af en flankrörelse. Den önskade vägen upptäcktes, förande till Sudley kyrka vid Bull Run, två mil ofvanför de konfedererades yttersta venster vid stenbron, och söndagsmorgonen den 21 juli valdes till det andra anfallet. 
<sec/>
Det var ej general Beauregards mening att fasthålla absolut vid sin defensiva hållning längs en så svag och utsträckt linie som den han höll vid Bull Run. Att göra detta var att gifva fienden tillfälle och tid att koncentrera sina trupper på hvilken punkt han månde välja och i sådant antal, att han ovillkorligen kunde öfverväldiga hvarje styrka, som bevakade denna plats, hvaraf följde, att flodlinien, förlorad på ett ställe, måste öfvergifvas öfverallt, eller arméen, som försvarade den, styckas i två delar. Derför tänkte Beauregard att, om Johnstons förstärkningar hade anländt i tid, samla ihop sina trupper, taga till offensiven och angripa massan af den federala arméen nära Centreville. Men lördagen gick förbi och de hade ej alla ankommit. Ingenting annat återstod derför för honom än att qvarstanna och afvakta utvecklingen af fiendens planer. 
<sec/>
Söndagsmorgonen d. 21 juli dagades med all en sydlig sommardags skönhet; fåglarna helsade den uppgående solen med sina ljufva hymner. Men denna frid skulle snart förbytas till ohyggligheter, hvilka genom kontrasten mot den omgifvande, älskliga naturen blefvo blott så mycket mera gräsliga. 
<sec/>
Solen hade knappt börjat torka upp daggen, förrän längs Warrentonvägen hvarje mera behagligt ljud blef förstummadt af rasslandet från en väldig artilleripark och de skarpa kommandoorden från officerarne, som påskyndade den mot de konfedererades yttersta venster. Dammoln, stigande upp i den lugna luften på flera håll, blottade rörelserna af stora infanterimassor. 
<sec/>
Den fientlige generalen, lemnande en stark afdelning att skydda sin rygg vid Centreville, framkastade en annan midtemot Mitchell’s vad och ännu en annan i fronten af stenbron, enhvar åtföljd af refflade kanoner, medan massan af hären gjorde en omväg genom en vidsträckt skog vesterut för att öfvergå Bull Run vid Sudley kyrka och sålunda börja ett anfall i ryggen på de konfedererades venster. De ämnade roa högern och centern med en kanonad och ett låtsadt anfall för att uppehålla dessa trupper, medan flankeringsstyrkan marscherade ned södra sidan af Bull Run, krossade brigaden, som bevakade stenbron, och öppnade en väg för den anfallande divisionen att gå öfver och sålunda slå de konfedererade i detalj. Hade yankees blott haft mod jemnförligt med befälhafvarens strategi, skulle denna utmärkta plan förskaffat dem en lysande seger. 
<sec/>
De konfedererade generalerne förutsatte en flankattack, men kunde icke på förhand afgöra, huruvida den skulle drabba deras yttersta höger eller venster. Deras tvekan och skogens vänliga täckmantel tilläto fienden att utföra sin ursprungliga plan: att kasta 20,000 man öfver Bull Run vid och nära Sudley vadställe, utan ett tecken till motstånd. 
<sec/>
Öfverste Evans höll de konfedererades venster med en svag brigad af 1,100 man och bevakade stenbron. En mil nedanför bevakade brigadgeneral Cocke med tre regementen nästa vad. Då Evans insåg, att fienden redan hotade hans rygg, lemnade han bron och landsvägen att skyddas af två kanoner, vände sin brigad mot vester och ryckte fram en mil för att möta den kommande fienden. Här börjades drabbningen och snart röjde gevärens smatter och kanonernas tilltagande dunder, att dagens allvarsamma arbete skulle ske på venstra flygeln. 
<sec/>
Beauregard hade, som sagts, äfven haft sin anfallsplan. 
<sec/>
Knappt hade general Johnston anländt med sitt detachement af Shenandoah-arméen, förrän han för denne utvecklade ställningen vid Bull Run och de fem vadställena, från hvilka fem vägar löpte samman på Centreville, dit han proponerade, att en gemensam frammarsch och attack skulle göras tidigt på söndagsmorgonen. 
<sec/>
Johnston, hvilken, såsom högre i rang, nu hade öfvertagit befälet, adopterade Beauregards plan. En del af hans här hade ankommit med och före honom, resten väntades denna natt. Man hade hvarje skäl antaga, att Patterson skulle genast följa honom för att förena sig med M’Dowell. Derför måste han krossa den senare innan Patterson hunne anlända. 
<sec/>
Bläcket hade emellertid knappt hunnit torka på orderna till denna rörelse, förrän han insåg dess gagnlöshet. Vid soluppgången hördes redan dånet från de federerades signalkanoner och snart inkom underrättelse om, att M’Dowell tagit till offensiven. Återstoden af hans egen armékår hade icke anländt, som han hoppats. Under sådana omständigheter måste anfallsplanen öfvergifvas. Den modifierades dermed, att anfallet skulle ske med högra flygeln från trakten af Blackburn’s vad och att defensiven skulle hållas med den venstra i grannskapet af stenbron. 
<sec/>
De två generalerne afsände orderna för denna rörelse till befälhafvarne för högra flygeln och centern, och galopperade sedan till scenen för bataljen på venstra flygeln, der tilltagandet af elden antydde, att deras närvaro var högeligen af nöden. Ordonnanserne, med hvilka depescherna sändes, redo emellertid vilse och Beauregard, efter att ha ängsligt lyssnat att få höra sina kanoner öppna mot höjderna af Centreville, uppgaf rörelsen och egnade sig blott åt drabbningen framför sig. 
<sec/>
Den enda af de konfedererades linier, som nu var allvarsamt engagerad, befann sig i rät vinkel mot Bull Run och vänd mot vester. De federerade fortsatte att tränga öfver vid Sudley vad och utsträckte sin högra flygel alltjemt längre mot söder, pressande tillbaka sina motståndare genom sin stora öfverlägsenhet i antalet af trupper och artilleri. Den enda taktik, som återstod för de konfedererade generalerne var att bringa upp sådana förstärkningar, som kunde successivt sparas från centern och högern; och som deras slaglinie trängdes tillbaka från vester till öster, att reparera dess styrka och öka dess front genom att placera friska trupper vid dess södra ända, tills den hade tillräckligt omfång och fasthet att emotstå den hotande lavinen. 
<sec/>
Nu torde det vara hög tid att återvända till general Jackson – han hade kort förut blifvit utnämnd till brigadgeneral. Vi lemnade honom och hans brigad i en tallskog i ryggen af Mitchell’s vadställe. 
<sec/>
Der träffade dem dundret från artilleri i riktningen af stenbron, så att Jackson beordrade sina män att gå under vapen. Order kom snart för honom att röra sig och förstärka Longstreet vid Blackburn’s vad nedanför. Förrän trupperna hade anländt dit, anlände nya order att komma general Cocke till hjälp nära stenbron. Sedan fick han ytterligare befallning att intaga en mellanliggande ställning, hvarifrån han kunde understödja bäggedera af de två. 
<sec/>
Framemot kl. 10 begärde general Cocke, att han skulle tåga till stenbron och åtaga sig försvaret deraf i stället för Evans, som gått att möta fienden från Sudley. Men då Jackson närmade sig i denna riktning, blef elden allt hörbarare och hans militära instinkt sade honom nu, hvar drabbningens vigtiga tyngdpunkt låge. Han skyndade dit, sändande framför sig en budbärare till general Bee, som redan hade understödt Evans, att uppmuntra honom med underrättelsen, att han komme till hans hjelp med hela sin styrka. 
<sec/>
Under tvänne timmar hade dessa två officerare med fem regementen och sex kanoner uthärdat fiendens påträngande, ofta varit nästan kringrända, men envist fäktat allt efter som de retirerat, lidande och gifvande stora förluster, tills lederna blefvo nedstämda och nästan brutna. Då Jackson avancerade till deras hjelp, mötte han fragmenter af Bees regementen långsamt retirerande, medan fiendens täta linier drogo framåt som mäktiga vågor. 
<sec/>
Vid denna anblick föreslog han generalen att bilda en ny slaglinie, erbjudande sig att sjelf utgöra centern, medan Bee samlade sitt manskap i hans rygg och sedan återtoge sin plats på högra flygeln. 
<sec/>
Den terräng Jackson valde för att hålla stånd, var krönet af en hög ås, som sträckte sig vinkelrätt mot Bull Run, emellan Young’s Branch och en annan å åt öster, som flöt med ett parallelt lopp in i den förra floden. Den norra sidan af denna ås öfverskådade stenbron. Dess topp och vestra sluttningar voro blottade på träd och sjönko ned genom öppna fält till en dal, som för ögonblicket skilde Jackson från den frambrytande fienden. Men bakre sidan af kullen mot de konfedererades rygg var beklädd med en tät tallskog, ogenomtränglig utom på ett par stigar för artilleri eller kavalleri. Framför den konfedererade linien stodo två trefliga landthus med sina inhägnader och fähus och en körväg nedgick tvärs för fronten till ett afstånd af några hundra fot, innesluten på bägge sidor af höga gärdesgårdar och sänkt genom elementernas åverkan i en urgröpling af tre fots djup. 
<sec/>
Jacksons soldatöga märkte med en blick, att detta var den plats, der man kunde sätta en gräns för fiendens triumftåg. I ryggen af ställningen antog landskapet allt mer karaktären af en slätt och erbjöd inga fördelar. Det var sant, att de små farmhusen i fronten af hans höger och venster erbjödo skydd åt fienden, om han lyckades närma sig hans ställning och vägen nedanför gaf dem nästan fördelen af en förskansning; men dungarna på hans höger, venster och rygg skyddade dem från anfallet af hvarje annan styrka än skärmytslare – en hufvudsak för en så underlägsen. Den sig höjande åsen förlänade hans artilleri en kommenderande upphöjning, från hvilken hvarje närmande i fronten kunde bortsopas med effekt och genom att plantera sina kanoner litet bakom sjelfva krönet, gaf han sina artillerister skydd för den fientliga elden. Äfven infanteribetäckningarne bakom batterierna voro väl skyddade. 
<sec/>
Här började han nu den nya formationen genom att ställa i position två kanoner af Stanard’s batteri, till hvilka han tog betäckningen från de närmaste marschkolonnerna, medan de andra kommo upp till de för dem afsedda platserna under skyddet af dessa kanoners ackurata eld. Fiendens batterier stodo då på kullen öfver dalen i fronten, der äfven stora massor infanteri svärmade. 
<sec/>
Jackson återkallade Imboden’s batteri, som hittills åtföljt Bees kommando. Äfven lät han uppföra två andra kanoner från Stanard, jemte Pendleton’s batteri, så att tolf pjeser, hvilka snart ökades till sjutton, voro planterade i linie under hans kommando. Bakom denna förfärliga bestyckning placerade han 4:de och 27:de regementena, liggande på bröstet för att undvika kulstormarna. Till höger om batterierna posterade han det 5:te Virginia-regementet och till venster det 2:dra och det 33:dje. Båda ändarna af brigaden genomträngde sålunda talldungarna till höger och venster. Hvad det 33:dje särskildt angår, der Manne befann sig i all möjlig välmåga och i ett stridshumör, som icke öfverträffades hos någon, så fick detta regemente en utmärkt plats. Det låg så insnärjdt i de täta snåren, att det var helt och hållet maskeradt och inte ens en gevärspipa syntes till deraf. Till höger om brigaden uppställde general Bee qvarlefvorna af de trupper, som hittills under honom och Evans burit dagens tunga och hetta, medan till venster några virginiska och carolinska trupper stationerades. 
<sec/>
När ställningen fått detta utseende, kommo generalerne Beauregard och Johnston galopperande upp, då de, som sagdt, lärt sig inse, att här var slagets hufvudpunkt. De föresatte sig att lifva de af den föregående striden upprifna truppernas sjunkna mod genom personliga exempel. Så fattade Johnston en af de Beeska regementernas fanor och ordnade lederna midt i gapet af en häftig eld. Beauregard galopperade fram och åter genom lederna, med det mörka kreolansigtet glödande, ögonen gnistrande och rösten metallisk, då han uppmanade soldaterna att stå fasta. 
<sec/>
Deras vädjanden mottogos med lifliga hurrarop och nu börjades en ny drabbning, till hvilken den förra varit blott en skärmytsel. 
<sec/>
Jacksons brigad räknade 2,600 bajonetter och hela hans styrka nu gentemot fienden uppgick till omkring 6,500 man. Fienden räknade icke mindre än 20,000 af sina bästa trupper med 24 kanoner för attacken på ställningen i fråga. 
<sec/>
Linie på linie af infanteri pressades tvärs öfver dalen uppför backen till åsen; de fyllde gärdesgårdarna längs körvägen med skarpskyttar, som plockade bort artilleristerne med sina långskjutande gevär; de trängde fram och fattade fotfäste i byggnaderna framför deras linier. Från kl. 11 till 3 skakade artilleriet jorden med ett ständigt brak, medan den mer dödliga klangen af muskötelden rullade i salfvor öfver fältet. På afstånd måtte röken och dammet, som uppstego ur tallskogen, för en liflig inbillning ha erinrat om lågorna ur helvetet. 
<sec/>
Under dessa långa, heta sommartimmar lågo Jacksons tåliga soldater orörliga bakom batterierna, kallblodigt emottagande kulorna, som alltjemt slogo hål i deras linier – en pröfvosten för de mest härdade veteraner, mycket mer för dessa rekryter, af hvilka de fleste ännu ej luktat krutröken. Jackson red af och an emellan artilleriet och infanteriet, spridande tillit hvart han kom. I tida morgonstunden, medan han ännu beordrades än hit, än dit och med föga utsigt att få vara med i den egentliga bataljen, hade manskapet lagt märke till hans bleka kinder och hålögda blickar. Men nu var allt förändradt; rodnaden hade återvändt, hela hans gestalt flödade af lifaktighet, ögonen strålade och öfver ansigtet låg ett allvarligt och förhoppningsfullt småleende. 
<sec/>
Ju längre den bistra striden fortgick, ju tydligare märkte yankees, att de ej kunde göra något intryck på Jacksons front. Derför utsträckte de och framförde sina flyglar. På hans venster uppkördes ett fruktansvärdt batteri om sex kanoner inom musköthåll, medan på hans höger deras öfverväldigande massor trängde undan Bee’s medtagna leder. 
<sec/>
Det var då denne general anfådd red upp till Jackson, som satt på sin häst orörlig och lugn som en bronsstaty. 
<sec/>
»General», utropade han, »de tränga oss tillbaka!» 
<sec/>
»Då», svarade Jackson kallt och kort, »ska vi ge dem bajonetten!» 
<sec/>
Bee syntes vinna tillförsigt under inflytelsen af Jacksons oryggliga vilja. Galopperande tillbaka till sina brutna, utmattade leder, utropade han: »Der är Jackson, stående som en stenmur. Samla er bakom virginierna. Låtom oss föresätta oss att dö här och vi skola segra. Följen mig!» 
<sec/>
Vid detta upprop återtogo några tjog af hans karlar sina leder. Han satte sig i spetsen, anföll fiendens kompakta massa och föll strax derpå, genomborrad af kulor. Från detta ögonblick kallades 1:sta Virginia-brigaden alltjemt för Stonewall-(Stenmur) Brigaden. Den döptes dertill med en hjeltes blod. 
<sec/>
Under hela drabbningen hittills hade det 33:dje stått tämligen oberördt och bortgömdt bland de lurfviga tallarna till venster. Stridsbullret och krutröken, genom hvilken de icke kunde urskilja någonting af hvad som försiggick omkring dem, uppeldade deras otålighet till likhet med ifvern hos unga jagthundar, som hållas fängslade i kopplet. Men snart fingo de likväl både se och höra något, som i högsta grad fängslade deras uppmärksamhet. Det var det batteri på 6 kanoner, som djerft avancerat alldeles inpå dem och nu började låta höra sina ömma toner. 
<sec/>
Isynnerhet darrade Manne af otålighet öfver att vara gömd så der och icke få komma i nära handgemäng. Han hade ännu aldrig sett ett slagfält med sina bleka döda och qvidande sårade, utan brann af vild längtan att få vara med, der det gick hårdt till. Nu hade ändtligen tillfället kommit, och han föresatte sig att rycka batterierna betydligt närmare än der han nu stod. 
<sec/>
Emellertid hade några börjat skjuta dit ned och snart föllo artillerister och hästar, utan att yankees egentligen kunde komma på det klara med, hvarifrån de dödande kulorna kommo. Flammor och rök puffade fram ur den mörka skogen och ingen fientlig varelse syntes till. De två regementerna, som skulle ha utgjort batteriernas betäckning, hade ännu ej anländt och officerarne började känna sig illa till mods inför detta osynliga bakhåll. 
<sec/>
Manne, som såg, huru artilleristerna alltmer tunnades af, vände sig plötsligt till kapten Pixton, som helt lugnt rökte sin pipa strax bredvid. »Hör nu, kapten», sade han ifrigt, »det vore väl en smal sak att ta de der batterierna, om vi rusa på dem i ett tag. Det skulle allt general Jackson tycka om, tänker jag.» 
<sec/>
»Jaså, du menar det du», svarade Pixton. Men han stack fingret i pipan, utplånade elden och gick fram till öfverste Cummings, som strax syntes sticka af i galopp längre uppåt krönet. Om en stund kom denne tillbaka och genast dundrade trumman till uppställning. Strax derpå marscherade det 33:dje ut ur skogen och rakt på batterierna. 
<sec/>
»Fortes fortuna adjuvat», såsom det heter hos Terentius, »lyckan står dem djerfvom bi.» 
<sec/>
Den tappre yankeen, kapten Griffin stod just fördjupad i riktandet af två sina kanoner mot de konfedererades batterier, då han plötsligt nästan förstenades vid anblicken af ett regemente, som djerft avancerade mot hans höger rakt framför honom. Den djerfhet, med hvilken det ryckte fram, förvirrade honom. De kunde inte gerna vara hans betäckning, dessa män, tänkte han, men var det möjligt, att fienden vore så nära och vågade utsätta sig för en sådan risk? Instinktmässigt befaller han, att kanonerna skulle laddas med kartescher och riktas mot de frammarscherande. Men vid tanken på att en så förskräcklig salfva skulle lossas måhända mot ett unionsregemente, tvekar han ännu en gång och vänder sig till artilleriets chef, major Barry. 
<sec/>
»Kapten», säger Barry, »det är vår betäckning.» 
<sec/>
»Det är konfedererade», svarade Griffin i yttersta upphetsning, »så sant som jag lefver, är det inte rebeller.» 
<sec/>
»Nej», säger Barry, »jag vet, att det är vår betäckning.» 
<sec/>
Griffin rider fram och befaller konstapeln att inte fyra af. 
<sec/>
Misstaget blef fatalt. 
<sec/>
Under detta tviflande hade det 33:dje ryckt fram på nära håll och aflossade sina musköter samtidigt med det Griffin kontramanderade elden. I ett ögonblick hade regementet tillintetgjort både officerare och manskap, som föllo ned döda och sårade, medan hästar och ammunitionsvagnar satte af i vild fart, bräckande upp och skingrande den anmarscherande bataljlinien. 
<sec/>
Under denna plötsliga katastrof hade det regemente, som skulle utgöra kanonbetäckningen, kommit fram och stannade en stund som förtrolladt under intrycket af förvåning och fasa. Det kommenderades fram att slå tillbaka anfallet på kanonerna. Men det 33:dje mötte dem med sådant eftertryck, att de blott handlöst lossade en salfva och derpå genast vände om och flydde. 
<sec/>
Dessa redlösa batterier, synliga för bägge arméerna, blefvo nu föremålet för en oregelbunden strid, regemente mot regemente, hvarunder Manne föll i ett fullkomligt raseri, då de försökte vända kanonerna mot unionisternas linie och alltid hindrades derifrån af de öfverväldigande yankees, som försökte draga pjeserna i säkerhet. Han fick till och med tillfälle att här pröfva kolfven af sitt tunga muskedunder, som sedan befanns full med hår och blod. Men Terentii ofvannämda gamla maxim tycktes ega sin fulla tillämpning på honom. Ehuru han länge stod midt i den allra hetaste striden, fick han inte så mycket som en skråma. Och deraf stärktes han i sin krigarefilosofi, att de flesta kulor inte träffa. 
<sec/>
Striden om krönet af åsen hade nu gått på i tre timmar och var ögonskenligen på sin kritiska punkt. Bägge flankerna voro hotade. I fronten pressade federalisterne på med öfverlägsna skaror. Ammunitionen och styrkan hos Jacksons artillerister började svika. Det röda dammolnet, hvari fiendens anfallslinie var skrudadt, började rulla fasligt nära hans batterier. 
<sec/>
Jackson såg, att det afgörande ögonblicket hade kommit, då han måste gripa till sin yttersta öfvertalare, bajonetten. Han skickade en adjutant att förbereda öfverstarne derpå. 
<sec/>
Hastigt dragande undan kanonerna klarade han bort hvarje hinder i soldaternas väg, hvarpå han gaf alla signalen. Ridande till det 2:dra regementet skrek han högt: »Spar på elden, tills ni komma dem 150 fot nära, fyra då af och gif dem sedan bajonetten, men, när ni rusen in, tjuten som furier!» 
<sec/>
Likt lössläppta blodhundar sprungo hans män upp, koncentrerande i detta ögonblick all sin hittills nedbända energi och hämnd för timmarna af passivt lidande, sköto af en dödande salva och kastade sig öfver fienden. Yankees försökte nog att stå, men trängdes tillbaka, bröto lederna och flydde hals öfver hufvud från fältet. Det så mycket omfäktade batteriet återtogs tillika med en fana, och terrängen, för hvilken de slagits så envist, befriades från deras närvaro. 
<sec/>
Detta var för de konfedererade det kritiska ögonblicket, som egentligen afgjorde slaget vid Manassas eller Bull Run, som det äfven kallats. I nära fyra timmar hade Jackson hållit stånd, och denna dyrbara tid hade blifvit väl begagnad af de kommenderande generalerna till att få upp sina reserver. Allt efter som påtryckningen på deras linier längre ned hade blifvit lättad, blefvo regementen och brigader detacherade och skyndade till den verkliga slaglinien. En ständig ström af friskt manskap syntes alltjemt vältra fram mot de rykande talldungarna, luckorna i den tunnade hären på åsen blefvo fyllda och de konfedererades linie utsträcktes mot södern med nya batterier och brigader. Den afgörande stunden var räddad, räddad hufvudsakligen genom Jacksons skicklighet och hjeltemod. 
<sec/>
Klockan var nu fyra på eftermiddagen och federalisterne voro visserligen tillbakaträngda, men ännu icke bragta på flykten. De kommo alltjemt upp med nya massor, hvilka uppställdes på höjderna midtemot den, från hvilken de nyss hade blifvit drifna. De formerades i halfmåne med den konvexa sidan mot den konfedererade för att gifva ett afgörande dråpslag. Men tillfället var förspilldt. 
<sec/>
Reserverna från yttersta högern under Early och Holmes voro redan framme och – hvad som ytterst afgjorde hela bataljen – den återstående delen af Shenandoah-dalens armé anlände nu med jernvägen och kastades genast mot fiendens högra flygel. Och som de segrande konfedererade i centern riktade emot dem deras eget tagna artilleri, upplöste sig yankees hastigt och deras reträtt öfvergick med ens till en den fullständigaste panik. Landskapet blef öfverallt förmörkadt af fiendens flyende massor, som emellertid föga effektivt kunde förföljas af segrarne, isynnerhet på grund af deras ännu allt för otillräckliga kavalleri. 
<sec/>
Jacksons män deltogo icke i förföljandet. De stannade för att hvila och äta, begrafva sina döda och bringa in sina sårade. Jackson hade sjelf blifvit lindrigt sårad i venstra handens fingrar. 
<chapter/>

<chaptername>SJETTE KAPITLET.</chaptername>
öfver till kavalleriet. – Ryttarens fröjder. – Manne går öfver till Ashby, riddaren utan fruktan och tadel. – Mordet på Ashbys broder och hans hämnd. – Manne nalkas Oakhill. 
<sec/>
Men detta af brigaden så efterlängtade lugn behagade ingalunda Manne och några af de eldigare bland kamraterna. Deras blod befann sig ännu i svallning och de längtade att se mera af slagfältet än det lilla de uppfångat från sin talldunge. 
<sec/>
Pleasanton, hvars sociala ställning hade gjort honom högeligen respekterad inom kompaniet, gruffade isynnerhet och menade, att när man varit med om att klå fienden, kunde man också få vara med om nöjet att förfölja honom. 
<sec/>
»Nå, hvarför går du inte fram till gubben Pixton och ber om permission för oss några stycken?» frågade Manne. »Dig kan han väl inte neka.» 
<sec/>
»Det vore bättre om du ginge sjelf, du, som ju är hans favorit», menade Pleasanton, som i sjelfva verket icke visste, huruvida det icke vore höjden af fräckhet att begära att få ströfva löst på egen hand strax efter en batalj. 
<sec/>
»Lyckas inte du, ska väl jag försöka», svarade Manne diplomatiskt. »Men dig sätter han högst af oss alla.» 
<sec/>
Pleasanton gick verkligen bort till den gode kaptenen, som förklarade sig gerna vilja gifva de unge männen detta tvetydiga nöje, men var tveksam om, huruvida han kunde göra det på sitt eget ansvar. Han begaf sig derför beskedligt till överstelöjtnanten, som just då befann sig vid det ypperligaste humör öfver stridens utgång och gaf tillåtelsen. »De äro ju bland våra bästa gossar», menade han, »och bli nog inga marodörer. Befall dem uttryckligen att vara tillbaka till kl. 12 i natt, annars få de arrest.» 
<sec/>
De unga äfventyrarne togo glada sina musköter och ströfvade af mot Warrentonvägen. Ehuru en allmän förföljelse blifvit beordrad och de konfedererade voro lika ifriga att taga fångar som gäddan efter småfisk, hade en så glupsk skräck gripit dessa nyss så skränande yankees, att fruktan tycktes ha gifvit dem vingar. De sprungo för brinnande lifvet. 
<sec/>
Rockar, hattar, stöflar, gevär, kantiner och andra utredningspersedlar lågo öfverallt bortkastade längs vägarne; lemningar af plagg hängde på nästan hvarje buske. Draglinorna voro afskurna på de lemnade trängvagnarna och ända till tre af de vettskrämda stackrarne hade kraflat sig upp på en uttröttad krake och skumpat i väg. Öfverallt mötte de kavallerister, som kommo halande med stora knippor fångar, hvilkas krutsvärtade ansigten, blodsprängda ögon och fånigt förskrämda miner snarare ingåfvo medlidande än löje, ehuru man visste, huru de hade hotat med att hänga »rebellerna.» De ropade qvidande efter vatten, liksom de stackars sårade, som här och där jemrade sig, dit de släpat sig fram till vägkanterna för att blifva upptagne. 
<sec/>
När våra äfventyrare kommit så långt som till Cub Run, en bäck, öfver hvilken vägen går på en hängbro, tycktes virrvarret ha nått sin höjdpunkt. Här, tre mil från det egentliga slagfältet, hade ett lätt batteri blifvit placeradt på en höjd, hvarifrån det kunde bestryka hängbron, och anställde stor förödelse bland de trupper, som retirerade från Sudley’s vad. Det hade börjat sitt verk med att skjuta ned hästarna för en trängvagn, som stjälpte omkull midt på bron och alldeles stängde trafiken der. Artilleriet fortsatte att från detta goda håll beskjuta allt, som närmade sig bron. 
<sec/>
»Här ser det ut som vi inte skulle komma längre utan att bli nedskjutna af våra egna vänner», anmärkte Pleasanton, i det han blickade mot höjden, hvarifrån immerfort kulor haglade ned. 
<sec/>
»Nej, inte kunna vi stå här», förklarade Manne. »Vi måste gå uppåt stranden för att få tag i ett vadställe. Den här bäcksmulan måtte väl ej vara svår att komma öfver.» 
<sec/>
De vände också till venster, smygande efter stranden, som efter hela längden var beväxt med låga buskar. När de kommit fram till ett ställe, der stränderna blefvo mindre branta och de snart ämnade gifva sig öfver, fingo de höra några besynnerliga ljud, som trängde fram genom buskraden. De läto som utropen från en kvinna, högljudda och rädda skrän. Framträngande i riktningen af dessa ljud, upptäckte de vid sjelfva kanten af strömmen en elegant vagn, förspänd med två magnifika hästar, som vrenskade och fnöso vid åsynen af det något brusande vattnet. Bredvid höll en ryttare, hvilken synbarligen talade lugnande till någon eller några inne i vagnen. 
<sec/>
Vid åsynen af denne ryttare, eller rättare hans häst, fick Manne ett plötsligt infall. Han beslöt att bemäktiga sig hästen, en besittning han på senaste tiden allt högre önskat af vissa skäl, vi framdeles skola närmare utveckla. Han skyndade derför långt framom kamraterna och närmade sig tätt intill vagnen, hvarifrån han hörde en fruntimmersröst ängsligt skrika: »Nej, nej, James, vagnen kan ju stjelpa dernere och jag är så rädd. Du får hjelpa mig öfver på något annat sätt. Hellre trotsar jag då kulorna än det der kalla vattnet.» 
<sec/>
»Se så Betsey, var nu inte fjollig! Vattnet i den der bäcken går inte öfver hjulnafven, och fastän hästarne väsnas nu litet vid kanten, gå de nog hyggligt öfver. Jag rider förut och allt ska gå bra – – » 
<sec/>
»Det låter ni allt bli, sir!» dundrade Manne, i det han dök upp och lade an på ryttaren. »Ge er godvilligt, för nu är ni min fånge.» 
<sec/>
Han var en liten, spenslig karl, den der ryttaren, bara skinn och ben. Men ögonen, som hastigt fixerade Manne, hade ett piggt uttryck. Tydligen hörde han ej till de paniksmittade vid Bull Run. 
<sec/>
»Jag tillhör inte de stridande», svarade han lika torrt, som om man frågat honom, huru mycket klockan var. 
<sec/>
»Men ni är en yankee och det går på ett ut. Om ni inte är en spion, så vet jag ej annars, hvarför ni befinner er inom våra linier. – Hvad är ni för godt?» 
<sec/>
»Jag är jockey.» 
<sec/>
»Utmärkt!» 
<sec/>
»Kan inte säga det. Hvarför skulle det vara så utmärkt?» 
<sec/>
»Derför att då har ni en styf häst.» 
<sec/>
»Nog är stoet bra. Men det är inte mitt. Det tillhör en bankir i Newyork och jag har tränat det för hans räkning.» 
<sec/>
»Ännu bättre upp! Det är just en sådan snabblöpare jag behöfver. Så stig nu af! Här komma mina kamrater och de skulle inte bli så nådiga. Skynda på för tusan! Ni och er hustru der vilja väl inte ruttna i ett fängelse i Richmond, tänker jag.» 
<sec/>
Fruntimret i vagnen, som hela tiden snyftat, uppsände nu ett förtvifladt nödrop och skrek: »James, James, låt honom få hästen och kom hit till mig, så att vi få komma i väg undan de barbarerna.» 
<sec/>
»Förståndigt taladt, goda frun», svarade Manne, i det han lyfte den tunne jockeyen ur sadeln och kastade honom in i vagnen som en vante. »Kör nu för brinnande lifvet, kusk, för inte alla secesser  äro så hyggliga som jag, lita på det», yttrade Manne förnumstigt, smekande sin nyvunne springare på halsen. 
<sec/>
Vagnshästarne, som gjorde åtskilliga bugter vid nedstigandet i strömmen, lugnade sig så snart benen blifvit våta och befunno sig inom kort utan äfventyr på andra stranden, hvarifrån de snart försvunno ur sigte i riktningen mot Warrentonvägen. 
<sec/>
Manne, som nu för första gången tillämpat våldets rätt, kände sig något förlägen, när kamraterna kommo fram och upptäckte hans fångst. 
<sec/>
»En flygande fågel får något, en sittande får intet», gycklade han för att dölja sitt bryderi. 
<sec/>
»Det här är inte bara något, utan mycket, nästan för mycket för en simpel soldat», menade Pleasanton, i det han uppmärksamt granskade stoet och dess förstklassiga mundering. »Det här djuret är nog värdt sina 2,000 dollars, bröder emellan ändå. Kunde passa för Ashby.» 
<sec/>
»Det är också i hans tjenst hon kommer att bruka sina hälar», svarade Manne qvickt, för att blanda bort saken. »Det här är annars en qväll, passande just för Ashby och hans ’Mountain Rangers’. Just sådana skulle nu hugga in och det är besynnerligt, att de ej kommo med oss hit.» 
<sec/>
»Äro de inte redan här, så komma de snart», försäkrade Pleasanton bestämdt. »Jag hörde så mycket från öfverstelöjtnanten i morse.» 
<sec/>
»Godt», anmärkte Manne, »då kommer jag att skiljas från er så mycket fortare. Jag tänker söka transport till Ashbys ryttare nu, sedan jag kommit öfver en sådan sprakfåle.» 
<sec/>
I öfrigt förklarade han sig nu ämna återvända till brigaden, emedan han både sett och fått tillräckligt och det såg ut, som om det snart skulle börja regna, hvilket det också mycket riktigt kort derefter gjorde. Men att vända tillbaka nu, derom ville de lifvade kamraterna icke höra talas, hvarför han kastade sig upp på stoet och red ensam. 
<sec/>
När han kom upp på landsvägen och stoet fick sträcka ut i full fart, erfor han för första gången den underbara tjusningen i att sitta på ett riktigt snabbt djur och få flyga fram som en svala. Han var ingen verklig ryttare, men nu kände han, att han ville vara det och att han fått en springare, som förtjenade att ridas af en, som förstode konsten i grund. Under sin snabba färd blef han allt mera befäst i den öfvertygelsen, att kavalleriet hädanefter skulle blifva hans vapen, och beslöt att med ens göra slag i den saken. 
<sec/>
Mannes lifliga inbillning och törst efter verkliga äfventyr sade honom, att en ryttares lott vore hvad han borde eftersträfva. Infanteriet och artilleriet spela egentligen blott någon roll i de stora bataljerna, och individen, den simple soldaten, försvinner i det stora virrvarret. Och det är så sällan solen går upp öfver någon af dessa historiska dagar. Kolonnerna må sedan röra sig hit och dit; men det är sällan man kommer till drabbning. Och om vintern ligga de stilla i qvarteren och ha tråkigt. 
<sec/>
Ryttarens lif är helt annorlunda. Han fäktar året om, antingen marken är ett träsk eller fast. Han får icke stanna stilla, emedan han utgör en armés öga och öra. Hans pligt är att vaka både natt och dag. Natten är tiden för öfverraskningar, och att skydda arméen för plötsliga öfverfall är kavalleriets förnämsta syssla. Men finnes det ingen rast för ryttaren, så finnes det heller ingen tråkig rutin. Hans lif är fullt af rörelse, omvexling, händelser och äfventyr. Han är alltid i sadeln och fäktande, antingen som medlemmen af en lång kolonn eller som kunskapare och vaktpost – hans verksamhet är skiftande som scenerna i ett drama. Hans tillvaro är en af pikant osäkerhet, som icke är utan sitt säregna behag. Han är ej så mycket en soldat som icke mer en vandrande riddare, vetande litet, hvar han skall luta sitt hufvud till eller hvad han skall äta, emedan hans kommissariat vanligen är väl »teoretiskt». 
<sec/>
För Manne, som icke eftersträfvade någon befordran eller visste sig hysa några särdeles förpligtelser beträffande den sak, för hvilken han slogs, innebar detta perspektiv något särdeles lockande. Och nu, när han galopperade framåt med vindens hastighet, ansåg han, att detta underbara sto, som ödet slungat i hans väg, vore ett tecken till, att han borde följa denna lockande bana. 
<sec/>
Manne steg af hästen, innan han nådde brigadens bivuak, och uppsökte genast öfverste Cummings gamle neger Onkel Scip (Scipio), som skötte hans hästar. Öfversten hade stupat i slaget och hans häst hade blifvit skjuten. 
<sec/>
Negern satt och grät öfver »mastern», hvars lik låg inne i det stora tältet bredvid, och höll sig mäkta högtidlig, när Manne bad honom öfvertaga sin häst på inackordering någon tid. Men litet öfvertalande med ett par gnistrande dollars styrkte dock det grå krushufvudet i den öfvertygelsen, att det lät sig göra att använda hafren för öfverstens stupade häst åt Mannes i högsta grad lifvade sto, trots hans tillgifvenhet för den döde. De lefvande ha alltid rätt, när det kommer till afgörandet. 
<sec/>
Så fort han fått sin »Svala» – han kallade henne genast så – väl inhyst, letade han upp kapten Pixtons tält, hvilket han fann upplyst och der han genast fick inträda, tack vare sitt kända gunstlingsskap hos denne hedersman. 
<sec/>
Kapten Pixton, som befann sig vid ett ypperligt lynne efter att ha kommit helskinnad från sin första batalj, satt och skref på locket af en brödlåda. Sedan Manne för honom omtalat, att han fått sig en ypperlig häst och närmare utvecklat sina idéer om skillnaden mellan tjenstgöringen vid infanteriet och kavalleriet och slutat med en anhållan, att kaptenen måtte hjelpa honom att arrangera en transport, utbrast denne skrattande: 
<sec/>
»Hvad är det der för galenskaper? Trifs du inte här? Jag tycker du har kommit upp så pass i smöret bland de högsta hönsen i korgen, att du inte borde kackla efter mer. Kavalleriet och ridderligheten – se god dag då! De der ’Mountain Rangers’ äro bara en skock bönder och hästtjufvar, om jag ska säga rent ut.» 
<sec/>
»Ja, men jag vill ha transport dit ändå. De ha ett friskt lif de, för tusan! Här komma vi allt att ligga insyltade, hvem vet huru länge?» 
<sec/>
»Du är ju en riktig eldätare, har du ej haft nog för i dag? Jag har just skrifvit upp dig i en rapport med anledning af det der anfallet på batteriet. Men du är en rask pojke, och kan jag göra något för dig, så ska jag också göra det. Jag ska tala vid kapten Ashby – jaså, han är öfverstelöjtnant nu, det är så sant det. Han gör hvad han vill på regementet, det är han, som knallat ihop det, fastän gubben Mac Donald blifvit öfverste. Han är en gammal West Pointare gubevars! Ashby kom just nu hitöfver, när allt var slut, och har ridit ut och sett på fältet. Honom träffar jag i morgon och då ska vi arrangera saken. I alla fall kommer du att slita en hund der, min gosse. Men det är dig väl unnadt, eftersom du ratar vårt utmärkta 33:dje. God natt nu och sof på saken. Natten plägar gifva goda råd.» 
<sec/>
Morgonen derpå, som var i hög grad regnig och obehaglig, stärkte blott Manne ytterligare i hans föresats. Bud kom snart, att han skulle infinna sig i adjutant-tältet, der han träffade öfverstelöjtnant Ashby och kapten Pixton, som redan voro ense om saken, hvarpå han öfverflyttades till 7:de virginiska kavalleriregementet, kompaniet F., kapten G. F. Sheetz, som ännu icke fått sitt kompani fulltaligt. 
<sec/>
Som Manne skulle medfölja Ashby och hans lilla stab och eskort samma dag, skyndade han att köpa den utrustning han behöfde för sin nya tjenst. Och det mötte ingen svårighet. Yankees hade nämligen under sin brådstörtade flykt kastat ifrån sig en massa vapen, som lågo strödda öfverallt och plockades upp af segrarne. Han kunde derför köpa en fransk, elegant sabel och ett par revolvrar jemte ammunition för ganska godt pris, så att få i hela regementet väl voro bättre beväpnade än han. Till slut kom han också öfver en lätt karbin, ny, hvari aldrig synbarligen legat ett skott, så att nu var hans utrustning fullständig. 
<sec/>
De satte af mot qvällen. Manne, som för tillfället uteslutande bara vurmade för hästar, kunde inte nog beundra det öfverdådigt mästerliga sätt, på hvilket den då 32-årige, smidige, mörkhyade Ashby red sin mjölkhvite gångare. Det var hans rykte som styf hästkarl, som gjorde honom så populär i Shenandoahdalen och förmådde folket att så mangrant skocka sig under hans fana. 
<sec/>
Herrarne hade att börja med pratat om den nyss timade drabbningen, tills samtalet aftog och Ashby syntes vara försjunken i dessa mörka drömmerier, som ofta syntes komma på honom efter broderns död, då plötsligt, just som de passerade en tjock-skogig höjd, en hund hoppade öfver gärdesgården in på vägen. Ashbys lifliga häst hoppade genast upp från marken och vände på samma gång i motsatt riktning. Hastig som denna rörelse var, skakade den dock ej ryttaren ett tecken, ty ögonblicket derefter vände han för att lemna rum åt de främste af kolonnen. 
<sec/>
Det nämndes, att Ashby nyligen förlorat en sin bror, och som denna händelse väl betecknar hans karaktär, må den anföras här. 
<sec/>
Det gällde att arrestera en farlig spion, som bringade underrättelser om Ashbys posteringar till de federale officerarne i Cumberland. Ashby lemnade detta uppdrag till sin yngre bror, kapten Richard Ashby, som förde regementets första kompani. 
<sec/>
Denne var för tillfället icke så väl beriden, emedan hans favorithäst händelsevis befann sig i sämre skick. Han red ett tjenstbart, men trögt djur. I spetsen för sitt parti red han emellertid på, än genom något trångt pass, än öfver något spår af Alleghanybergen, tills han befann sig på det ställe, der han hoppades kunna göra arresten. Efter att med största försigtighet ha rekognoscerat terrängen, fann han till sin missräkning, att fågeln flugit sin väg. Icke misstänkande den dödliga fälla, i hvilken han var färdig att falla, föresatte han sig att föra sitt parti närmare de federala linierna och påträffade derunder Baltimore – Ohio jernvägens bana, som framgår sin slingrande väg öfver denna bergiga trakt. 
<sec/>
Han hade inte kommit långt längs efter spåret och vändt för att komma förbi ett dike, gjordt för att afhålla boskapen, förrän plötsligt en muskötsalva lossades mot dem. Hastigt, så fort han kunde på det smala spåret, formerade han sin lilla trupp att mottaga den kommande chocken, då han märkte fiendens öfverlägsenhet och beslöt att draga sig tillbaka till något ställe, der positionen i någon mån kunde motväga antalet. Medan han försökte åstadkomma denna manöver, gjorde den fientliga kolonnen af nära hundra ryttare ett lifligt anfall. De konfedererade – de voro bara 8 – ridande hastigt tillbaka längs spåret, funno sig snart framför det nyss omtalade kreatursdiket. De flesta af dem voro i stånd att göra hoppet öfver. Men kaptenen, som såg sig tillbaka och sköt medan han retirerade, vardt nedstörtad på banvallen genom den klumpiga hästens fall ned i diket. Ehuru fallet var svårt, gjorde det honom ingen synnerlig skada, utan han var snart på fötter igen. Han skrek åt sina män att rädda sig sjelfva och stod nu der ensam, afkastad och anfallen af en stor skara ryttare, som hastigt sköto på honom, medan de närmade sig. Elden, såsom vanligt i dylika fall, var för hög och ingen kula träffade honom. Han ställde sig upp på banken och beslöt att sälja sitt lif så dyrt som möjligt. För en stund, enär banken var smal, redde han sig emot den förfärliga öfvermakten, träffande åtskilliga af de främste med välriktade skott. Striden blef dock mer och mer desperat, tills somliga af dem, kastande sig ur banan, omringade honom och började det bittraste handgemäng, en riktig dödsstrid. Ojämnheten var för stor och efter ett förfärligt fäktande föll Richard Ashby till marken, utmattad af närmare ett halft tjog sår, alla i främre delen af kroppen. 
<sec/>
Som han låg der vanmäktig, samlade sig fienderna tätt omkring och frågade: »Är ni en secessionist?» Han svarade med ett sakta mummel, hvarpå han fick ett bajonettstygn i magen. Sedan plundrade de honom hastigt, medtagande äfven hans sporrar, och lemnade honom ensam att dö. 
<sec/>
Han var en man med stark lifskraft, och då han kände en smula reaktion, fick han styrka nog att krafla sig fram till några buskar, der han fick skydd för de brännheta solstrålarne, ehuru denna ansträngning gjorde honom alldeles sanslös. 
<sec/>
Så hände sig, att öfverstlöjtnant Ashby, som patrullerade i en annan riktning än brodern, af en välsinnad bergsflicka blef underrättad om, att ett häftigt skjutande hörts åt det håll, dit brodern ridit. Han beslöt att begifva sig dit så fort som möjligt. I spetsen för nio eller tio af sina män red han af i sporrsträck till stället. 
<sec/>
Anländ till platsen, upptäckte han genast, att der gått hett till. Men då han ej kunde upptäcka någon i stånd att lemna närmare underrättelser, pressade han på i fiendernas reträttlinie. Och sådan var hastigheten i hans rörelser, att det icke dröjde länge, förrän han kom tvärs för fienden, som besatt Kellys ö, en lång, smal ö i Potomac. Upptäckande dem just som de voro färdiga att fyra af, vände han hastigt sina män, formerade dem under betäckning af jernvägsbanken, och med en röst, som kom skogarna att eka, skrek han ut: »På dem, gossar, och sätt åt dem med bowieknifven!» och red genast ned i Potomac, tätt följd af sina ryttare. De möttes af en nära och tät eld, som genast tömde två af sadlarna, just som den lilla truppen nådde ön. 
<sec/>
»Spara elden, gossar, och på dem med edra bowieknifvar», skrek Ashby, »bringa upp reserven och kör på dem!» Och »på dem» kastade de sig. Sådan häftighet och sådan kläm voro oemotståndliga, och snart såg Ashby effekten af sin fint om reserven och sitt hjeltemod i de blå ryggarna af sina hastigt retirerande fiender. Misstänkande att någon olycka hade drabbat brodern, fäktade han med sådant ohyggligt raseri, att de, som sågo den vilda glansen i hans ögon. aldrig kunde glömma den. Anfallet, som pågick med orubblig energi, lemnade snart fältet i hans händer. Endast tre af Ashbys män föllo. Han sjelf, ehuru alltjemt fäktande främst och tömmande elfva af sina tolf revolverpipor, kom undan med ett obetydligt sår på innerlåret från en kula, som passerat genom hästen, som dock bar sin ryttare genom striden och föll först efter slutet, utmattad af blodförlust. 
<sec/>
Fort samlande upp sina sårade och gående öfver till den virginiska stranden, återvände Ashby hastigt till scenen för broderns strid, nästan galen som han blifvit, sedan han på ön funnit sin broders sporrar och häst. Sedan han sökt flitigt, fann han till slut brodern ännu vid lif, men med knappt så mycken styrka att kunna begära litet vatten. De, som nu bevittnade Ashbys ömhet mot sin bror, kunde knappast tro, att han var samme man, som nyss ledt detta desparata anfall. Han var nu mild som en qvinna. 
<sec/>
Ja, sådan var denne öfverste Turner Ashby, som hädanefter skulle blifva Manne Mobergs chef och idol. Han var, som man sagt om vår egen store hjeltekonung, »som ett lejon mot sina fiender och som ett lam mot sina vänner». Ingen militär af yrket, egde han dock denna krigiska instinkt, denna säkra blick för lokaliteter, som är så vigtig i hastiga förpoststrider, och så en genomgående lokalkännedom, förvärfvad under ett helt lif af jagter i de trakter, der han opererade. 
<sec/>
Utom det, att han som ryttare var en fullkomlig centaur, förstod han sig också bättre på hästar än de fleste äfven i denna trakt, der alla mer och mindre ville gälla som hästkännare. Mannes »Svala» ådrog sig tydligen hans uppmärksamhet. Men han yttrade ingenting, tystlåten som han vanligen var gentemot främlingar. 
<sec/>
Sedan de påträffat regementets hufvudstyrka, som slagit läger i byn Haymarket, redo de nu till Bristow station, där de lågo öfver natten. Följande morgon blefvo de beordrade att infinna sig vid Staunton. Längs vägen dit skyndade folket till för att få syn på Ashby. Det var vackert att se, med hvilken nästan flickaktig blyghet han mottog deras uppmärksamheter och bevis på beundran. Mången annan likaledes beundrad officer skulle ha lemnat suvenirer efter sig i kyssar åt flickorna och fotografier åt matronorna. Men Ashby var sjelfva blygsamheten. 
<sec/>
Ankomna till Staunton, fingo de der order att marschera ned i dalen och upprätta en gränsvakt för att skydda den växande grödan och hvad som återstode af den gamla skörden från fiendens plundringar eller försök till förstöring. De rörde sig nu fram i makliga marscher. Görande halt vid Winchester, fördelades styrkan så, att chefen, öfverste Mc Donald, tog med sig sex af de tio kompanierna till södra delen af dalen för att försvara invånarne från de förödande ströftåg, hvarför de voro utsatta. Öfverstelöjtnant Ashby blef beordrad med de återstående fyra till Kearneysville på Baltimore – Ohio jernvägen, ungefär halfvägs emellan Martinsburg och Harpers Ferry, för att skydda dem, som voro sysselsatta med att samla upp materialier från jernvägen, som aldrig blifvit reparerad alltsedan general Johnston förstört dess broar m. m. tidigt på sommaren. Ashby slog läger nära den nämnda punkten och kastade genast ut en kedja patruller rundt omkring Shepherdstown, en köping på 7–800 invånare, liggande omedelbart vid Potomac. 
<sec/>
Den federala styrkan vid gränsen var nu icke vidare betydlig, men tillräcklig nog för att vara ganska besvärlig för invånarne i denna trakt. Ashby var outtröttlig i att fånga upp dessa ströfvare, som tid efter annan gjorde sina plundringståg mot invånarnes personer och egendom. Men de voro försigtiga i sina flodöfvergångar, så att det var svårt att »hugga dem i hampan». Bergsryttarne, Mannes nya kamrater, voro dock dem mer än vuxna, hvad det gällde slughet eller snabbhet, och den smartaste af dem alla var enligt de flestes åsigt kompaniets unge chef, kapten Georg Frederick Sheetz. 
<sec/>
Manskapet utgjordes af styfva skogskarlar och ryttare, förnämligast från Hampshire county jemte åtskilliga gossar från Hardy county och några Maryländare. Hvad som fattades dem var ordentlig beväpning, och deras främsta ändamål med sina bakhåll och öfverrumplingar bestod synbarligen i att skaffa sig tillgångar af fiendens moderna, ypperliga vapen. 
<sec/>
Manne var den icke minst belåtne med valet af operationsfält, alldenstund, såsom den värde läsaren måhända erinrar sig, Oakhill ligger emellan Harpers Ferry och Martinsburg. Han längtade dit, såsom man längtar vid tjugo år, och det första han gjorde var att skaffa sig några dagars permission för att rida och helsa på lilla Maud Tyler, hvilkens minne genom frånvaron blott framstått allt älskligare. 
<chapter/>

<chaptername>SJUNDE KAPITLET.</chaptername>
bekantskap. – En negerbegrafning och graftal. – En virginisk tornering. – Manne uppträder som diplomat. – Onkeln i Baltimore. 
<sec/>
När han kom, blef han ytterst hjertligt välkomnad af de bägge flickorna, men möttes med bekymrade miner af öfversten, som redan sett sina farhågor öfver krigets lokalisering bekräftade. Fienden hade varit i grannskapet, ehuru man ännu icke helsat på Oakhill. Öfversten hade tänkt att under sommaren flytta till farmen i Fauquier county, men hade ansett sin härvarande, dyrbarare egendom mera hotad, hvarför han föredragit att stanna och personligen afvakta händelserna. 
<sec/>
Misserna voro alldeles vilda med sina frågor öfver händelserna i slaget vid Bull Run och blefvo icke litet gäckade, när Manne berättade dem det lilla han sett, ehuru han hade varit med i sjelfva hufvuddrabbningen. På deras lystnad efter mera nyheter kunde han icke svara annat än att en simpel man i ledet måste stå på sin post, ladda, skjuta och göra bajonettanfall och sålunda icke kunde fara omkring som en adjutant eller tidningskorrespondent för att få en öfverblick af slaget. 
<sec/>
»Svalan» hade blifvit mycket beundrad och beklappad af misserna, hvadan de nu passade på och frågade, huru han kommit öfver henne. 
<sec/>
Manne studsade. Han hade nog märkt på Mauds ansigte, huru hans hjeltegestalt betydligt krympt ihop under hans enkla berättelse om slaget. Skulle han nu dessutom omtala, på hvilket ytterst torftigt sätt han kommit öfver stoet, skulle han sjunka ännu djupare i hennes intresse. Derför grep han till en nödlögn och blef en af dessa skräflare, hvarpå arméerna liksom flottorna icke voro så fattiga förr i tiden. 
<sec/>
Han förklarade helt tvärsäkert, att orsaken, hvarför batteriet icke sköt på dem, helt enkelt var den, att han, när kanonerna voro laddade och det endast återstod att ge kommandoordet, sprang ur ledet, rusade på officeren, ryckte honom ned af hästen och tog hästen midtför artilleristernas näsor. Hästen var »Svalan» och artilleristerna voro så häpna, att de icke kommo sig för att skjuta, utan batteriet flydde. 
<sec/>
Denna dråpliga historia, som icke ett ögonblick betviflades af de söta misserna, återställde med ens hans prestige, så att Manne åter framstod som den hjelte de länge drömt honom vara. 
<sec/>
Medan han här tillbragte några dagar som sin egen herre, kom han på den idén att gifva Svalan en dressyr, som lärde henne att på hans särskilda slags hvissling alltid komma springande till honom, huru aflägsen hon än kunde vara. För att åstadkomma detta vände han sig till öfverstens stalldräng, en neger vid namn Timotheus, naturligtvis kallad Tim för beqvämlighetens skull. Denne Tim var en grundlig hästkännare och genom hans råd i förening med många sockerbitar lärde han, med mindre möda än han trott, den snälla Svalan att lystra till och komma efter hans hvisslingar. 
<sec/>
Under sitt dagliga umgänge med negrerna i grannskapet af stallgården, der deras hyddor voro belägna, lärde han sig känna och tycka om de stackars svarte. De voro i allmänhet glada och ogenerade, skrattade åt den ringaste småsak och njöto af sina fristunder som uppsluppna skolbarn. Musikaliska på sitt sätt, voro de synnerligen förtjusta i sång och dans och styfva improvisatörer. Den bäste af hela samlingen dervidlag var just Tim, hvilken utmärkte sig som en ypperlig banjo-spelare. Hans negersånger, hvilka han föredrog vid banjon med ett pathos och en humor, omöjliga att söka beskrifva, voro troligen så till text som melodi af hans egen tillverkning och säkerligen mera originella än någon lärd skönandes utgjutelser. 
<sec/>
Men är negrernes glädtighet liflig, är deras sorg icke mindre häftig. Manne hade godt tillfälle att observera detta vid den negerbegrafning han öfvervar i sällskap med misserna Tyler. När de anlände till begrafningsplatsen, kom den gamle negerpredikanten emot dem och anvisade dem särskildt reserverade säten, från hvilka den svarta skaran aflägsnade sig på vördnadsfullt afstånd. 
<sec/>
Bredvid en nyuppgräfd graf stod en simpel trälåda, som inneslöt liket af en tjuguårig neger, ende sonen till ett aktningsvärdt par. Locket var ännu ej fastskrufvadt och de svarta gingo fram, en i sänder, för att kasta en sista blick på den döde. Till slut kom äfven fadern fram, hållande sin gråtande hustru vid handen. 
<sec/>
Modern kastade sig ned vid kistan, kyssande om och om igen de kalla, skrumpna läpparna och snyftade som om hennes hjerta ville brista, medan fadern oupphörligt sväljde ned de suckar, som hotade att qväfva hans strupe. 
<sec/>
»Sörj inte så, Pompey», tröstade den gamle predikanten. »Han är nu undan allt ondt och är der, der den trötte får hvila.» 
<sec/>
»Jag vet det, onkel, jag vet det. Jag vet, att Herren är mycket god att taga dem härifrån. Men hvarför tar han ungdomen och låter de gamla vara qvar?» 
<sec/>
»Telningen, som växer i skuggan, dör medan han är ung; det stora trädet, som växer i solen, måste lefva, tills det ruttnar ned.» 
<sec/>
Detta innebar just icke mycken tröst för negern, som gaf till ett vildt tjut, slöt hustrun i sina armar och grät öfverljudt. »Se så nu, mina barn», sade den gamle predikanten, i det han föll på knä, »låtom oss bedja». 
<sec/>
Hela den svarta samlingen föll samtidigt på knä, medan den gamle negern bad, och en mera ärlig, rörande bön kunde man icke gerna höra. Hans enkla, barnsliga tro, som lät honom genom det omgifvande eländet och aftonens påträngande skuggor skåda in i klara vårmorgnar af kommande, himmelskt ljus, var mera värd än hvad den vanlige dogmstarke presten kunnat bjuda vid ett obetydande väsens bortgång, sådant som denne negerynglings. 
<sec/>
Sedan han bedt, reste han sig upp och vände sig långsamt till svarta mängen, som slöt en cirkel omkring honom, och sade: 
<sec/>
»Mina dyra bröder och systrar! Herran äger, att stoftet ska återvända till jord igen, som det varit hafver, och anden till Gud igen, den honom gifvit hafver, och nu, efter denna text, skola vi lägga detta stoft i jorden, der det kom från och der det ska ligga, tills den himmelske fadern blåser i den stora basunen på uppståndelsens morgon. Vår broders ande har Herren redan tagit upp till sig. Vår broder, säger jag, mina barn, derför att hvar enda en, som Herran skapat, äro bröder till eder och mig, vare sig de äro onda eller goda, hvita eller svarta. 
<sec/>
Denne yngling, som gått bort och lemnat sina föräldrar utom sig af sorg, han har gått till Herran, var säkra om det! Han gjorde aldrig något ondt, han lydde alltid sin massa, han klandrade aldrig någon, äfven när den grymma, elaka uppsyningsmannen lade en börda på honom så tung, att den dödade honom. Ja, mina bröder och systrar, han har gått till Herren, gått dit der de inte arbeta i träsken, der de små barnen inte bära den tunga takspånen med vattnet upp till knäs. Inga träsk finnas der, ingen takspån är der, för der ä inte hyddorna byggda med händerna, utan byggda utåf Herren och gifna till de goda nigrarna, färdiga och för intet. Herren säger inte som den döde massa brukade säga: ’Cæsar, der är timrerna och takspånen’ (så’na der usla spån, som inte kunde säljas; men massa tyckte de va goda nog åt nigrarna, om taken läckte). Herren säger inte: ’Cæsar, arbeta och bygg ditt eget hus, men kom ihåg, att du gör ditt beting ändå under tiden!’ Men Herren, den himmelske Herren säger, då vi komma opp der: »Der Cæsar, der är den hydda jag hållits med att bygga åt dig allt sen verldens grund lagder var. Den är färdig nu och du kan komma in, ditt rum är just i ordning nu och gamla Sal och barnen jag tog ifrån dig för längesen, och som du sörjde så öfver och klagade som om du aldrig skulle få se dem mer, dom ä der med, allihop väntande på dig. Dom ha fiffat upp hyddan särskildt för dig, dessa här långa åren och fått allt fint och trefligt. Ja, mina vänner, ära vare honom! Det är hvad vår himmelske Massa säger och hvem af er skulle inte vilja ha en sån massa som han? En massa, som inte sätter er till hårdt arbete och som ger er nog att äta och tid till hvila och sjunga och spela! En massa, som inte håller någon yankeeuppsyningsman att följa er med sin stora piska, men som sjelf leder er till gröna betesmarker och stilla vatten, och då du är försmäktande och trött och inte kan gå längre, tager dig upp i sina armar och bär dig vid sitt bröst! Hvilken stackars svarting är här, som inte skulle vilja ha slik en massa? Hvilken af oss, äfven om vi måste arbeta lika hårdt som vi få göra nu, skulle inte hålla sig för den lyckligaste niger i hela verlden, om han hade en stuga som en åf dom, dessa deringa hyddorna, inte gjorda med händer, utan eviga i himlen! 
<sec/>
Men ära, ära vare Gud! mina barn, vi ha alla denne massa, om vi bara tro det och han bygger såna stugor deruppe för en hvar, som söker vara god och älska sin nästa. För hvarenda en åf oss, säger jag, och alla kan vi få dom der vackra stugerna, om vi barre försöka. Säg inte, att ni ä för orättfärdiga för att bli hans barn, för det är ni inte. Han älskar de orättfärdigaste mest, för dom behöfva hans kärlek mest. Ja, mina bröder och systrar, äfven de mest onda, bara dom sörjer och omvänder sig och lemnar sina dåliga vägar, så älskar han dom mest, för han är bara kärlek och medlidande – – » 
<sec/>
Här afbröts den gamle negern af modern, som sprang fram och slog sina armar omkring honom, skrikande: »Säg det der igen, onkel Cæsar! För den gode Gudens skull, säg om det igen!» 
<sec/>
Lutande sig ned, slöt den gamle mannen henne ömt i sina armar som ett barn, under det han sade med en röst, hes af rörelse: »Det är så, Juley. Jag vet, att Jim barre gått förut och tager dej och Sam efter sej dit opp.» 
<sec/>
Han sade icke mer. Modern lösgjorde sina armar från det spasmodiska taget kring hans hals och kastade sig gråtande öfver sin döde son, kyssande honom passioneradt, hvarpå fyra negrer gingo fram, spikade till kistlocket och firade kistan ned i grafven. 
<sec/>
För att dölja sin rörelse, hvilken kunde tydas som ett tecken till att han sympatiserade med abolitionisterne, gick Manne nu fram och betraktade de få grafplatserna. De voro små låga kullar, i hvilka voro stuckna målade brädstumpar, på hvilka med oöfvade händer blifvit skrifvet: »Tant Lucys Joe, 23 år», »Onkel Sam», »June», m. m. utan några psalmer eller tänkespråk. De hade gått till sina stugor deruppe utan vidare utbredande öfver hvad de gjort härnere. 
<sec/>
Den ringa rörelse misserna Tyler lade i dagen vid denna gripande ceremoni, syntes Manne frånstötande, i synnerhet som de väl hade känt den döde från barndomen. Men han glömde, att de hvita i södern voro uppväxta i helt andra föreställningar rörande menniskovärdena än han. 
<sec/>
Hvad som deremot i högsta grad intresserade de unga damerna var Mannes nye chef, öfverstelöjtnant Turner Ashby; för öfrigt, som vi redan veta, alla virginiska flickors idol. Miss Mary berättade från sin barndom ett mycket karaktäriskt drag af honom och om en scen, egendomlig för Shenandoahdalen i öfrigt. 
<sec/>
Hon hade nämligen blifvit bjuden på ett bröllop, som hölls på »Rosebank», ett utmärkt vackert ställe, som tillhört Ashbys far, men såldes af hans mor och sedermera kallades »Markham». Hela traktens yppersta familjer voro samlade dit och till damernas ära skulle hållas en tornering, der herrarne skulle få tillfälle att visa sin skicklighet som ryttare – ett gammalt nöje i denna del af Virginien, som bibehållit mycket af sederna och andan från medeltiden. 
<sec/>
Här utvecklades dock ingen af de gamla tornerspelens prakt. »Rännarebanan» var en torr äng eller slätt, der två stolpar voro nedsatta, omkring tio fot från hvarandra, mellan hvilka löpte ett tåg, från hvars midt hängde en ring, sex tum i diameter, lätt uppehållen af en krok. Att nu sätta af i full fart från en punkt tre hundra fot aflägsen, passera mellan stolparna, lyfta af ringen på spetsen af en lans af sex fots längd, var finessen vid dessa torneringar. Det tycktes vara lätt att göra. Men att göra det och göra det med behag är ett prof på ridning, som både erfordrar djerfhet och god träning. 
<sec/>
Det var tillkännagifvet, att sex unga, ogifta damer skulle blifva domare öfver torneringen och, börjande med bruden, blefvo de successivt uppkallade till sina platser, hvarifrån de hade utsigt öfver banan. En musikkår, ställd högt öfver domarna, förkunnade riddarnes ankomst, der de nu för första gången syntes defilera genom klippor och träd och snart uppställde sig i linie några famnar nedanför, der damerna sutto. Riddarne voro utmärkt beridna och klädda i glada färger, allt efter hvars och ens fantasi. Richard Ashby, som miss Mary nu första gången såg, var härold och presenterade riddarne, uppkallande enhvar efter sin roll: »Riddaren af Avon – af Avenel – af Lansen – af Aldenburg – af Fredrik – Ali Pascha – Rob Roy – Roderik Dhu – Mc Ivor» och så till slutet af listan. Sedan följde en adress, förkunnande torneringens regler, de täflandes pligter och uttryckande förtroende till deras sträfvanden att genom sin skicklighet vinna de pris skönheten vore färdig att skänka. Nu stämde musiken upp igen, då truppen vände, passerade förbi och bort, tills den var alldeles undangömd bakom träden. 
<sec/>
Nu ropade härolden på riddaren af Avon att komma fram, och i ögonblicket syntes denne skynda ur skogen och låta sin eldiga springare galoppera fram till ringen, hvilken han lyfte i triumf, helsad af åskådarnes bifallsrop och musikens fanfarer. Derefter kom den ene riddaren efter den andre, lika väl tränade och skötande sina hästar som om de varit centaurer, men med olika tur, hvarje, som lyckades, helsad med applåder och musik. 
<sec/>
Der fanns en emellertid, som var främling, kallande sig riddaren af Aldenburg, af medelfigur, enkelt klädd och dåligt beriden, som trots alla ansträngningar icke kunde få sin häst inom skrankorna, så att han afvisades efter tre fåfänga försök. Damerna suspenderade likväl reglerna och läto honom göra ett nytt försök, hvilket erbjudande han blygsamt emottog. Han satte sig på en ny springare, jagade nedför ängen och tog priset framför alla sina medtäflare, i det han lyfte ringen sju gånger efter hvarandra. 
<sec/>
Riddarne af Avon, Rob Roy och Roderik Dhu dömdes närmast i skicklighet till honom af Aldenburg och berättigades att, sedan segraren utvalt drottningen, utnämna hoffröknarna, naturligtvis här kärlekens och skönhetens fröknar. Sedan detta dekret hade blifvit förkunnadt, redo riddarne jemte härolden upp, utbredde sig i linie framför damernas domaresäten, då riddaren af Aldenburg steg af, lemnande tygeln åt sin väpnare, knäböjde framför miss M. på Markham och krönte henne till drottning. Sedan i rask fortsättning bugade sig djupt riddaren af Avon, Rob Roy och Roderik Dhu framför misserna C. M. från Fauquier, miss C. från Winchester och miss S. från Fredericksburg såsom de utvalda hoffröknarna. Hvarje dam svarade lätt och passande på sina riddares komplimanger. Under denna ceremoni genljödo kullarna rundt omkring af musikanternas fanfarer och den uppsluppnaste glädje rådde öfverallt, utom förmodligen hos de riddare, som icke lyckats i täflingen och hvilkas damer fått löfte om hyllning i händelse af framgång, emedan hvarje riddare denna dag hade hemburit sin hyllning åt sitt hjertas dam, till och med den turbanprydde Ali Pascha. 
<sec/>
Just som solen sjönk och torneringsfröjden var nära sitt slut, syntes plötsligt en ryttare komma stormande upp, klädd som indian, målad och fjäderprydd och signalerande sig som Hiawatha . Han red ett oinridet föl utan sadel eller tygel. Icke bryende sig om musiken eller folkmassan, höjde han sin stams stridsrop och flög likt en blixt längs linien, lyfte ringen som om det varit en barnlek och fortsatte i full fart till den bortre änden af ängen, der han hoppade öfver en hög stenmur och försvann. Denne skogens man kunde ej efter torneringslagarna tillåtas att välja och kröna kärlekens och skönhetens drottning, ej heller syntes det vara hans önskan. Men enligt brudens och tärnornas åsigt och allas, som sett scenen, syntes dem ingen kristen riddare ha större rätt till ridderskapets högsta grad än denne mörke främling, som i sjelfva verket icke var någon annan än Turner Ashby, hvilken icke ville hindra någon af sina vänner att taga priset och derför höll sig utom täflingen. 
<sec/>
Miss Mary berättade detta och åtskilliga andra drag af Turner Ashby med ett intresse, på hvars varma innebörd man ej gerna kunde misstaga sig. Sedan Ashbys moder nödgats sälja »Rosebank», hade han köpt sig ett ställe som han kallade »Wolfs Crag», hvilket åter låg alldeles intill öfverste Tylers farm i Fauquier County, der han om somrarne var en välkommen, daglig gäst. 
<sec/>
Manne Moberg, som hvarken af naturen eller genom faderliga och verldsvisa tanters råd var någon lycksökare, hade dock redan vid denna tid funnit nyttan af att stå väl hos vederbörande, och han beslöt derför att begagna sig af den allvarsamma missens stilla låga för att derigenom kunna närma sig hjelten Ashby, i hvars trängre omgifning han förmodade det inte torde tryta på upphetsande äfventyr för en, som lockades af stridens hårda lek. 
<sec/>
Derför började han, så fort kapitlet om Ashby sinade ut, att, i de artigaste och försigtigaste ordalag han kunde, ansätta Mary med böner om att af henne få ett rekommendationsbref till Ashby med antydan om, att Manne önskade blifva Ashbys ordonnans. 
<sec/>
Miss Mary rodnade och bleknade vid detta förslag. Till slut förklarade hon, att det alldeles icke passade, att hon gaf öfverstelöjtnant Ashby några fingervisningar i militärisk väg. Så bekanta voro de visst icke. 
<sec/>
Till sin förvåning började Manne finna sig ega allt djupare diplomatiska anlag, hvarför han icke uppgaf sin afsigt, men lät saken få ett annat utseende. »Jag är en främling», sade han, »och mitt lif är af ingen betydelse för Söderns sak. Jag skall gerna våga det, om jag derigenom kan bidraga att skydda ett så dyrbart lif som öfverstelöjtnant Ashbys. Genom att alltjemt få vistas i hans närhet, kan jag kanske, då det gäller, få agera hans skyddsande, han som så hejdlöst utsätter sig för faran. Jag har en stark arm och goda ögon och öron och kan vaka, det lärde jag mig på sjön. Hvem vet, miss? Tänk, om ni blott genom att skrifva ett par rader på ert visitkort kunde bidraga att frälsa denne hjeltes lif!» 
<sec/>
Miss Mary kände sig tveksam inför ett så kraftigt argument, och så fort hon tvekade, var hon vunnen. Dagen derpå smög hon till honom en liten parfymerad biljett, hvilken han som en riktig postillon d’amour stoppade i bröstfickan af sin grå ryttarekavaj. 
<sec/>
Under de få, lyckliga dagar han denna gång tillbringade på Oakhill, hörde han också efter hos öfversten, huruvida denne haft några underrättelser från sin bror i Baltimore. Så fort öfversten hörde broderns namn nämnas, for en mörk sky öfver hans ansigte, och det syntes tydligt, att, huru förhållandet mellan bröderna än var, icke älskade öfversten hotellegaren med någon egentlig broderlig kärlek. Nej, det hade inte hörts något från honom, och sannolikt befann han sig bra igen, anmärkte öfversten torrt, annars hade han väl fått bud, om brodern gått till sina fäder. 
<sec/>
Förgäfves försökte Manne vinna något ljus i denna sak af Maud, med hvilken han kunde språka mest fritt. Hennes onkel hade aldrig varit der och hans tillvaro öfver hufvud taget hade blott blifvit henne bekant genom en gammal neger, som haft åtskilligt att berätta om massa Harry, medan denne ännu var en ung och liflig sjöofficer. Han hade aldrig kommit tillbaka till Oakhill sedan hennes far gift sig, utan, sedan han tagit afsked, slagit sig ned i Baltimore, der han haft boardinghouse och andra affärer och blifvit rik. 
<sec/>
Manne satte sig derför ned och skref ett långt bref till mr Harry Tyler, tackande honom och berättande honom hvad som händt. Han stack äfven icke under stol med öfverstens hållning gent emot sin broder, emedan han ansåg mr Harrys välvilja berättiga till en sådan ärlig öppenhet. För öfrigt förkunnade han honom, att han nu på allvar ämnade kasta sig in i kriget, emedan han skulle tjena under Ashby, hvilket betydde detsamma som att komma undan med lifhanken på håret, så upptagen som denne var med ständiga skärmytslingar. 
<sec/>
Originalet till detta bref, ett stort blått postpapper med gulnadt bläck, ligger just framför oss och det är underligt att lägga märke till, huru Moberg på sin dåliga engelska der söker skildra den glada tillförsigt han känner gentemot utsigterna till det hårda krig, som följde. Man kan ej annat än ryckas med af den naiva sorglöshet, hvarom hela framställningen talar. Det grubbel öfver den egna fördelen, som utmärker en stor del af vår tids ungdom, finnes ej här. Det klingar nästan som från en af dem, som »frös och svalt och segrade tillika». 
<sec/>
När Manne åter instälde sig till tjenstgöring, fann han sitt kompani förlagdt ända vid Hanging Rock i Hampshire county. För att slippa begifva sig så långt bort i värsta fall, uppsökte han genast öfverstelöjtnant Ashby, som han fann på »Fountain Rock», ett vackert ställe, tillhörigt en mr Boteler, medlem af kongressen och general Jacksons synnerlige vän. 
<sec/>
När Manne anmält sig till tjenstgöring och tackat för permissionen, framräckte han Mary Tylers bref. Ashby blef förvånad öfver att få se en fruntimmersstil och hans svartmuskiga ansigte, så mycket man kunde se deraf på grund af det täta skägget, rodnade starkt, då han upptäckte underskriften. För öfrigt läste han brefvet mycket lugnt. 
<sec/>
»Jaså», sade han, »man vill ha er till min vapendragare. Nå ja, lång är ni nog och, om jag ej tar vilse, har ni en ypperlig häst. Jag lade märke till den, då vi redo från Manassas. Ja, det går väl för sig. Jag skall säga till åt qvartersmästaren, att ni uppföres som min ordonnans. Men jag säger er på förhand, att det blir ingen lätt tjenstgöring. Det blir att sitta i sadeln från morgon till qväll och med sömnen blir det klent, fruktar jag.» 
<sec/>
»Åh, jag är mycket tacksam, blott jag får vara med», utropade Manne, darrande af förtjusning att få bli denne mans stridskamrat. »Jag är visserligen icke någon exercerad ryttare men är det fråga om att hugga in vid en choc, så blir jag inte efter.» 
<sec/>
»Vi ha ej gått i fäktskola någon af oss i min trupp och sjelf är jag ingen westpointare. Men de äro goda och uthålliga ryttare mina män och karlar med hjertat på rätta stället. Det är hufvudsaken vid vår tjenstgöring, som egentligen består i att patrullera och ha ögon och öron öppna», upplyste Ashby på det anspråkslösa sätt, som förskaffade honom så mycken tillgifvenhet af sina underhafvande, men anklagelsen för bristande disciplin från sina förmän. 
<sec/>
Vid den tiden hade Ashby mest varit i farten med att straffa de ströfvande plundrare, som stundom smögo sig öfver floden och oroade personer och egendom inom hans distrikt. Fienden hade då ännu icke nalkats gränserna i något större antal och det torde derför vara så godt att under denna tillfälliga stiltje i de större händelserna meddela våra läsare en topografisk beskrifning öfver Shenandoahdalen, som gör det lättare att sedermera följa krigets ovanligt raska gång öfver denna terräng. 
<chapter/>

<chaptername>ÅTTONDE KAPITLET.</chaptername>
– Treflig fältqväll. – Förfärliga härjningar. – Slut på marschen. – Jackson kritiserad. – Han tager afsked, men qvarstår starkare än någonsin. 
<sec/>
Denna stora dal utsträcker sig genom staterna Pennsylvanien och Virginien samt går öfver Maryland med sin smalaste del. Bredast och mest fruktbar är den, der floden Potomac flyter fram från sina källor i Alleghany-bergen till dess utlopp i Östra Virginien. Den är begränsad i sydost af Blå bergen, hvilkas kedja sträcker sig med märkvärdig regelbundenhet för många hundra mil från nordost till sydvest. På andra sidan finnes en annan, parallel kedja, kallad Great North Mountain (stora norra bergen). Området mellan dessa bergsträckors baser omvexlar mellan trettio till femton mil i bredd. Det mellanliggande landet är af öfverväldigande skönhet, omvexling och fruktbarhet, hvars kullar stundom sjunka ned till blida dälder af den mest fruktbara jordmån och i andra fall höja sig till berg, föga understigande de stora kedjor, som begränsa dalen. Af dessa berg är det förnämsta kalladt Massanutten, som sjelf är en kedja af femtio mil i längd. De floder, som nedstiga från de många bergskedjorna såväl som de, hvilka uppkomma mellan Great North Mountain och Alleghany-bergen, passera längs och tvärs snedt genom dalen, tills de blifva mäktiga nog att taga sin väg till oceanen, såsom Potomac, James och Roanoke. Utgångarna från dalen på hvarje sida äro antingen jernvägar eller landsvägar, som passera genom öppningar i bergen, kallade »Gap’s». Jorden är nästan allestädes kalkartad och vägarna, der de icke äro stensatta, af tung lera. Befolkningen i början af kriget var tät och flitig, åkerbruket var utmärkt skött och hela det feta landet öfverflödade af spanmål, beten, hornboskap, svin, får och hästar. Liksom Winchester är hufvudstaden i Shenandoahdalen, så är det fyratio mil aflägsna Romney nyckeln till och hufvudstaden i det stora distriktet Hampshire. Den nordvestra landsvägen, en utmärkt, stenlagd väg, börjande vid Winchester, passerar genom Romney på sin väg till Ohiofloden. 
<sec/>
Öfver hela det nu beskrifna området blef Stonewall Jackson militärbefälhafvare på hösten 1861, sedan han för sina tjenster i slaget vid Bull Run fått rang af generalmajor. Han hade uppdragits detta kommando på grund af de stora förväntningar man hade om hans militära kapacitet och hans noggranna kännedom om landet. Han kom och förlade sitt högqvarter till Winchester den d. 4 november. Född och uppfödd i Vestra Virginien och fyld med patriotens hängifvenhet för fosterbygden, hade han alltid lagt i dagen en liflig önskan att få deltaga i operationerna i denna trakt och gjort befrielsen af sin hembygd till älsklingsmålet för sin ärelystnad. 
<sec/>
De konfedererade hade ej varit framgångsrika i dalen under sommaren. Federalisterne hade nu besatt större delen af Virginien vester om Alleghany-bergen och hade till och med skjutit in sina utposter bland dessa berg, ja, till och med trängt öster om hufvudkedjan. Så hade general Kelly tagit Romney och höll det nu med en styrka af 5,000 man. En annan, ehuru mycket mindre styrka, hade besatt Bath, hufvudorten i Morgan county, fyratio mil rakt norr om Winchester, och norra stranden af Potomac var öfverallt bevakad af Unionens trupper. Baltimore- och Ohiobanan var öppen och åtkomlig för underhållet af de federala trupperna från Baltimore till Harpers Ferry och derefter från Hancock på motsatta sidan vesterut. Trakten på omkring 40 mil från Harpers Ferry till Hancock, liggande till mesta delen inom virginiska gränsen, hade blifvit afskuren och gjord obrukbar af de konfedererade, men denna rubbning ersattes af Chesapeak- och Ohiokanalen, som var öppen hela vägen från Cumberland i Maryland till Georgetown i distriktet Columbia. Detta verk vid norra stranden af Potomac får sitt vatten från denna flod, som är tillräckligt hög att underhålla det genom en serie dammar. Den förnämsta var känd som dammen n:o 5, bygd inom en skarp kurva af floden, norr om staden Martinsburg. Slussarna ofvanför fylde en lång sträcka af kanalen och dammens förstöring gjorde den torr och obrukbar för många mil och den kunde icke sättas i stånd igen under vintern bland is och frysande flodvatten. 
<sec/>
Jackson beslöt att först tillintetgöra denna damm och marscherade derför till Martinsburg d. 10 december med en del af sin milis, sitt kavalleri och Stonewall-brigaden, som han fått åter under sitt befäl från Manassas. Det var nödvändigt att beskydda hela omkretsen af kurvan, der dammen var belägen, så att ej fienden, som var i styrka på andra sidan floden, skulle gå öfver, hvarför Jackson lät milisen göra en diversion mot Williamsport och posterade sin veteranbrigad nära verket, men bakom en kulle, som skyddade den för de kanoner, som voro planterade på motsatta stranden. På qvällen lät han sin arbetande afdelning gå fram till brädden af vattnet. Några skarpskyttar besatte en qvarn, derifrån de kunde sända mördande salvor mot hvarje afdelning, som närmade sig de arbetande. 
<sec/>
Dessa hade ett mindre angenämt verk att förrätta. De måste nedstiga under mörkret i det iskalla vattnet ända till bröstet, utsatta för kanonkulorna. Till detta slags jobb kunde man blott få frivilliga, och åtskilliga af bussarna från det 33:dje Virginia regementet hade anmält sig. 
<sec/>
Manne hade följt med sina gamla kamrater till stället, när arbetet skulle börja. Men då virginierna hörde rasslet af isflagorna, som knastrade dernere i det mörka djupet, baxnade de tillbaka och ingen ville gå ned. 
<sec/>
General Jackson hade ridit ned ända till kanten och såg på de tvekande med sina skarpa ögon, som började flamma af stridslusten så fort han hörde kanondundret. »Nå, gossar, törs ingen af er ge sig ned?» frågade han med denna sträfva röst, der ur hvarje ord tycktes vara liksom hugget en bit. 
<sec/>
Ingen svarade, men ingen gick ned heller. Blodet steg upp i Jacksons ansigte, han steg af hästen, och det var tydligt, att han sjelf ämnade lemna dem exemplet, då Manne klef ned midt framför honom, som nyfiket såg på den långe räkeln, blef lugn igen och belåtet mumlade sitt vanliga »bra, mycket bra», i det han vände sig till kapten Holliday, som förde befälet öfver de frivillige från det 33:dje. 
<sec/>
»Hvilken utanutaf edra karlar är den der, kapten?» frågade han. då han med fägnad såg, att de sölande började följa med efter Manne. 
<sec/>
»Han tillhör inte oss mer», svarade kaptenen. »Han har gått öfver till Ashbys ryttare.» 
<sec/>
»Duktig karl. Bra, mycket bra. Hans namn?» 
<sec/>
»Kommer inte ihåg det, herr general. Tjente inte på mitt kompani. Utländing hörde jag. Visst från Sverige, så det var inte så underligt, att han tog till det frusna vattnet som en utter. De ha kallt borta i Sverige.» 
<sec/>
»Präktig karl i alla fall. Nu gå nog mina egna virginier ned också. De gå öfverallt, bara de ha någon som visar dem vägen» mumlade Stonewall-Jackson för sig sjelf. 
<sec/>
Och han hade rätt. De arbetade villigt från d. 17 till och med d. 21 december, då de hade åstadkommit en så stor remna, att hela flodens lopp flödade tillbaka i sin gamla fåra, lemnande kanalen torr ofvanför. 
<sec/>
Jackson återvände till Winchester ett par dagar derefter och hade der nöjet sammanträffa med de förstärkningar han enträget begärt och hvilka hade ankommit under general Loring, som skulle behålla befälet öfver de trupper han medfört och blifva den andre i kommandot efter Jackson. 
<sec/>
För årstiden var vädret vackert och vägarna befunno sig ännu i godt skick. Jackson beslöt derför att genast utföra den delen af sin allmänna plan, som ännu lät sig göra och bestod i att fördrifva federalisterne från vestra delen af hans distrikt. Han föresatte sig att hastigt marschera mot fördelningen vid Bath, taga den och derefter gå öfver Potomac, skingra partiet vid Hancock, och sedan han friat sin rygg, fortsätta till Romney. 
<sec/>
Och så d. 1 jan. 1862, då en aprilsol sken och vägarna dammade, bröt han upp i spetsen för omkring 8,500 man med fem batterier och några kompanier kavalleri. Men förrän dagen nått sitt slut, började en bitande nordvestare att blåsa, som följdes af hagel och snö, hvilka skodde vägarna med is. Nu började trupperna att fara illa på allvar. Marschen pressades fram trots det svåra vädret. Soldaterna kunde blott med yttersta svårighet bibehålla fotfästet på de hala bergssidorna, och längs kolonnerna hörde man ofta knallen från musköter, som sqvallrade om, att deras bärare fallit omkull. 
<sec/>
Trakten var en fullkomlig vildmark och vägarna de minst besökta, valda just för att rörelsen skulle hemlighållas. Under åtskilliga nätter måste de uttröttade trupperna bivackera midt i isbarken och snön utan tält, rationer och filtar, emedan bagageträngerna icke hunno upp dem och oerfarna som de voro, hade de mot ordres vägrat att bära dessa nödvändighetsartiklar. Stonewall-brigaden bar dessa försakelser utan att knota, emedan deras så afhållne general delade dem alla. Men bland förstärkningarna rådde stort missnöje, hvilket öppet uppmuntrades af många deras officerare, som ansågo hela expeditionen öfverilad, oresonlig och företagen i galen årstid. General Jackson blef fördömd af många bland dem för detta äfventyr och ansedd som en galning för att han släpade trupper genom en sådan trakt och på sådan tid. 
<sec/>
Mången begagnade också sina förmäns omilitäriska kritiker öfver sin förman till att desertera under förevändning af sjukdom och återvände till Winchester, som snart blef öfversvämmadt af dessa qvasi-invalider. 
<sec/>
Jackson gick emellertid framåt och stötte den tredje dagen på fiendens utposter några mil från Bath. De drefvos hastigt undan och arméen marscherade fram litet längre, slående sedan läger för natten. 
<sec/>
Morgonen derpå gjorde Jackson sina dispositioner att omringa och taga fienden. En trupp milis hade redan blifvit afdelad att gå öfver bakom köpingen och sedan nalkas den vester ifrån. Hufvudstyrkan fördes nu fram längs den direkta vägen af general Loring, medan öfverstarne Maury och Campbell rörde sig uppåt kullarna till höger och venster för att omringa byn. Jackson blef mycket förargad öfver kolonnens tröga rörelser och upprepade halter. Det tycktes som om hela dagen skulle gå åt för att marschera några få mil, tills ändtligen flyglarna rycktes fram med mera energi och ett detachement kavalleri först galopperade in i köpingen. Vid dess ankomst flydde fienden utan motstånd, lemnande sina förråder och persedlar i segrarnes händer. Jackson inkom snart sjelf och såg med ledsnad, att fienden redan var ur sigte, tack vare truppernas långsamhet. 
<sec/>
Han kunde icke ens få reda på hvilken af de två vägarna, en till jernvägsstationen sir John’s Run, den andra till Hancock, deras hufvudstyrka undkommit. Han delade derför sin styrka, sändande en del af kavalleriet och general Lorings kolonn mot Hancock, en annan del mot sir John’s Run. Ett tredje parti skickades till en vigtig jernvägsbro öfver stora Caponfloden. 
<sec/>
Jackson medföljde den förstnämda af dessa afdelningar. Den upphann snart fiendens eftertrupp och dref honom till Hancock. Generalen krönte här södra flodstranden med artilleri och lät fyra af några skott in i staden, detta som vederlag för federalisternes dåd att ha bombarderat den fredliga köpingen Shepherdstown, då denna icke hade användts som militärisk position af de konfedererade, som ej ens haft en enda soldat i närheten. Jackson förklarade, att sådana tilltag icke finge begås ostraffade och att han skulle veta att ge fienden lektioner i krigsbruk så länge han kommenderade distriktet. 
<sec/>
Efter de senaste dagarnes fruktansvärda strapatser och efter att med Ashby i flygande fart ha inspekterat de talrika patrullerna, upplefde Manne här midtemot Hancock en af de trefligaste fältqvällar han ännu varit med om. Ashby och hans stab hade slagit sig ned i lä om ett berg och några tallar hade blifvit fälda, så att deras toppar skyddade för vinden, som blåste kylande till märgen. Så hade man tändt en ofantlig brasa, som undanträngde mörkret och lät de omgifvande föremålen framträda i en fantastisk, röd belysning. Nu kom stabsvagnen upp och Ashbys bägge negrer lyfte ut hans messkista. Vid denna tid voro Shenandoahdalens förråder ännu ej så medtagna. Man visste, att isynnerhet Ashby var välförsedd. Till honom skickade traktens qvinnor de bästa af sina godsaker. Och de kunde laga mat i det landet! Manne tog sig på snödrifvan ett »busmål», som smakade bättre än något som sedermera serverats honom på Operakällaren eller hos Rydbergs. Han var också något till värd, denne öfverste Ashby, uppmärksam och vänlig äfven mot den allra ringaste, en perfekt gentleman i hvarje fiber! Efter supén breddes buffelhudarna, elgskinnen, filtarna och hvad man hade ut och snart sof hela sällskapet så godt som om man slumrat in på en fjäderbädd och ej på snödrifvan. Sådant är fältlifvet, då man inte är förderfvad af en förverkligande tillvaro! 
<sec/>
Morgonen derpå hände det Ashby något ovanligt. Han, som annars på sin hvita häst stormade fram med dragen sabel, skyndade nu att möta fienden obeväpnad. Han hade nämligen fått i uppdrag att gå öfver floden som parlamentär och fordra stadens uppgifvande. Åtföljd af Manne for han öfver i en liten båt. Den hvita flaggen möttes genast vid stranden. Manne togs i förvar af ett par soldater, medan man knöt en duk för ögonen på Ashby, som fördes till högqvarteret. På vägen dit uppstodo öfverallt folksamlingar för att begapa den store rebellen Ashby, ty alla voro nyfikna att se den man, som så ofta spridt förvirring i deras leder. Fullkomligt oberörd af all denna vulgära efterhängsenhet, gick Ashby på fram till generalen för att kungöra sitt ärende, som bestod i att bevilja honom tid att bortföra qvinnor och barn, innan kanonaden skulle börja, i händelse han ej gåfve sig godvilligt. Men den federale kommendanten vägrade att kapitulera och ville ej heller flytta ut invånarne, emedan han trodde sig kunna derigenom vädja till Jacksons menniskovänliga känslor. Men deri bedrog han sig. 
<sec/>
Så fort nämligen Ashby återvändt och redogjort för utgången af sin mission, dundrade artilleriet genast emot staden, emedan generalen ansåg, att det ej fans något skäl, hvarför fienden skulle få krypa bakom dessa humanitetens lagar, han så ofta sjelf hade missbrukat. Fiendens eld var för en stund ganska skarp, men gjorde ingen egentlig skada. Snart utrymdes staden. Samtidigt hade ett detachement varit sysselsatt med att bygga en bro öfver Potomac, två mil ofvanför, så att de konfedererade skulle kunna angripa sina fiender på Marylandsidan. Men förrän detta verk var färdigt, fingo dessa så talrika förstärkningar, att general Jackson ansåg det vara opraktiskt att riskera den förlust som skulle ha uppstått genom att slå dem, då hvarje man behöfdes för hans stora plan att befria Romney och den södra grenen. Troende sålunda, att fienden i denna nejd var tillräckligt tuktad för att respektera hans kommande rörelser och säker på en annan kommunikationslinie med Winchester långt söder om Bath, äfven om denna plats blefve återbesatt af dem, föresatte han sig att röra sig vesterut utan dröjsmål. 
<sec/>
Efter att ha förstört allt byte, som han icke kunde föra med sig, lemnade Jackson Hancock d. 7 jan. Vägarna öfver bergen voro nu öfverallt täckta med fast och hal is, der de trötta hästarna icke kunde få fotfäste. Slagna och ibland blödande efter sina fall, hade de arma djuren kommit så pass långt, släpande vagnarna endast några mil dagligen under de grymmaste ansträngningar. Derför gjordes halt vid Hanging Rock, femton mil från Romney. Befallning gafs nu att utlemna nya hästskor, så att djuren kunde få fotfäste på isen. Här stannade man till den 13, då armén återtog marschen. Den 14 intågade Jackson i Romney. Redan d. 10 hade nämligen fienden fått väder af hans närhet och hufvudstupa gifvit sig af till nordvestra delen af Hampshire. Hoppet att taga en massa fångar var således åter gäckadt. Blott två af Ashbys kompanier bevittnade flykten. En tröst för segrarne var dock att finna deras tält qvarstående med all deras fältrustning och deras magasin, fylda med dyrbara militärförråd, hvilka nu föllo i de konfedererades händer. Detta var i öfrigt ett bevis ytterligare på, hvilken skräck Jacksons kraft redan ingifvit yankees. Med en styrka större än hans, fruktade de att möta honom i den starkaste ställning, som de sjelfva valt och förskansat efter behag. 
<sec/>
Men yankees hade också sina skäl att vara rädda, ty de hade i sjelfva verket »lefvat röfvare» i denna trakt. Så snart de konfedererade hade passerat Hanging Rock, började de upptäcka spåren efter förödelsen. Nästan hvarje hus, qvarn och bruksbygnad framemot Romney var förstörd, garfverierna tillintetgjorda och de oberedda hudarna slitna i bitar. Vägen var strödd med kadaver af mjölkkor, oxar och annan boskap, nedskjutna i bara okynne. Af staden, som nyss smålett midt i landtlig skönhet, fanns numera knappast ett spår, som kunnat göra den igenkänlig för äfven dess egna barn, utom kullarna, hvilka omgåfvo dem. Trädgårdar och åkrar voro nedtrampade och förstörda, många af husen förvandlade till stall med nedbrutna fönsterluckor och foder, som användts till vedbrand, och hvarenda kyrka utom en, som befälhafvaren användt för sin egen gudstjenst, hade blifvit vanhelgad. För dessa våldsdåd fanns ingen ursäkt, emedan de begingos mot en försvarslös stad, dit plundrarne hade inträngt utan motstånd. Då detta skedde gentemot »bröder» med samma språk och samma religion, kan man förstå, hvarför kriget sedan så länge och så förbittradt fortsattes af Sydstaterna. 
<sec/>
Jackson ämnade icke stanna i Romney, utan förföljde general Kelly till Cumberland och började göra förberedelser till en rörelse mot New Creek (nu kallad Keyser). Dertill hade han utvalt Stonewall-brigaden och en brigad från Lorings armé. Men när de skulle sätta sig i marsch, upptäckte han, att missnöjet och oredan i den senare kåren hade stigit till en sådan höjd, att den icke kunde litas på för en så ansvarsfull tjenst. 
<sec/>
Under djup grämelse måste han derföre uppgifva hvarje anfallsrörelse och inskränka sig till och försvara hvad han vunnit. Han hade dock på sexton dygn befriat hela sitt distrikt från fiender utom i dess yttersta hörn och tagit förråd, motsvarande utrustningen af sin egen armé. Fred hade nu blifvit återstäld åt alla distriktets medborgare. Och allt detta var åstadkommet med förlusten, af blott fyra man döda och tjugoen sårade. Förspelet till det kommande lysande fälttåget hade således icke varit hvarken blodigt eller vidare intressant, utan följden blott af nyttiga och lyckliga manövrer. 
<sec/>
Jackson förlade nu Lorings kommando i vinterqvarter vid Romney och kantonerade Bagg’s milisbrigad längs södra flodgrenen från denna stad till Moorefield med tre kompanier ryttare till patrulltjenst. Återstoden af kavalleriet och milisen återvände till Bath och dalen för att skydda gränsen, medan Stonewallbrigaden förlades i Winchester som reserv. Jackson sjelf återvände dit, orolig öfver att general Banks skulle företaga någon rörelse i hans frånvaro. 
<sec/>
I Winchester fann han befolkningen i debatter rörande hans rörelser. Ingen betviflade hans mod och hängifvenhet och många hade blick nog att inse hans stora egenskaper som general. Men största delen af allmänheten ansåg sig böra betvifla hans förmåga och icke så få förklarade honom vara uppenbart galen. De ansågo honom nog vara en god fäktare, hade han blott ett visare hufvud. Det vore bara tur eller hans återhållande underbefälhafvares bättre omdöme, som spjärnade emot hans våghalsiga företag, hvilka räddade hans armé från en katastrof. Äfven förklarades hans marscher med truppernas lidanden af eftersläntrarnes lögner för att vara omenskliga. I synnerhet funnos dessa bakdantare bland dem, som senast kommit under hans befäl och icke voro vana vid en regime så energisk som Jacksons. Ty, medan han personligen var den mest moderate bland menniskor, var han officielt den mest fordrande af befälhafvare och hans föresats att inprägla ett strängt utförande af enhvars skyldighet och hans allvarliga missbilligande af vårdslöshet och sjelfvillighet doldes icke under någon slöja af tillgjord höftighet. Expeditionen var för de nyanlände officerarne en obehaglig kurs i Jacksons sätt att föra krig och derför klandrade de honom. Jackson visste allt detta, men samtidigt med det han skärande kände orättvisan i klandret och sladdret, låtsade han icke om det och nedlät sig ej till någon förklaring. 
<sec/>
Då mottog han plötsligt utan föregående konsultation ett telegram från krigsministern i Richmond, hvari han beordrades att genast draga Lorings styrka från Romney till Winchester. Grunden till denna, Jacksons myndighet så skarpt komprometterande order, var ingenting annat än tisslet och tasslet från officerare, som tillhörde Lorings kommando och hvilka farit in till Richmond på permission. De fylde allmänhetens och regeringens öron med klagomål öfver sin vid Romney exponerade ställning och general Jacksons hänsynslöshet och stränghet. 
<sec/>
Jacksons handlingssätt härvidlag var karaktäristiskt. Han lydde ordern, men inlemnade samtidigt sin – afskedsansökan. Det var ej af personlig stolthet, utan derför, att han ansåg ett sådant krigsministerns ingripande i rörelserna på fältet icke kunde leda till annat än olycka. 
<sec/>
Detta manliga dokument sändes genom den förmedlande kanalen, general Johnston, hans chef, som höll inne afskedsansökan och privat skref till honom i de mest bevekande ordalag att icke undandraga landet sina tjenster. 
<sec/>
Ryktet om Jacksons afskedsansökan väckte för öfrigt öfverallt det lifligaste uppseende och visade, att han redan vunnit starkt fotfäste i sina landsmäns förtroende. Hans beslutsamhet och värdiga hållning tystade till och med hans belackares röster. Han öfverhopades med böner från fjärran och när att underordna sin personliga känsla af orättvisa för det allmänna bästa. Statens främste män besökte honom för att få honom att uppgifva sitt olycksdigra beslut. 
<sec/>
Jackson förblef dock länge oböjlig. Men till slut, när han fick höra, att guvernören hade i Virginiens namn borttagit hans afskedsansökan från krigsministeriet och begärt att orsakerna till hans klagomål skulle rättas, gick han in på detta arrangemang. 
<sec/>
Sedan ankom en ursäktande skrifvelse från krigsdepartementet, hvarpå Jackson helt lugnt återtog sina göromål. Hädanefter var det ingen, som sökte lägga sig i hans görande och låtande. Och de, som kallat honom tokig, skulle snart lära sig inse, att det var en sällsynt storartad metod i hans galenskap. 
<sec/>
Otjenligheten af att utrymma Romney blef snart uppenbar. Januariisen hade blifvit utbytt mot februaris smuts och transportmedlens otillräcklighet i förening med den rädda brådskan af reträtten orsakade en förlust af tält och militära förråd, uppgående till hvad som vunnits under framåtryckandet. Fienden återtog genast offensiven och besatte Romney i styrka. Den 12 febr. togo de Moorefield och d. 14 öfverraskades den milisbrigad, som stod vid Bloomery Gap, tjugoen mil från Winchester. 
<sec/>
Två dagar derefter återtog Ashby passet efter en förbittrad strid, den Manne för första gången på rama allvaret fick profva sin fina franska sabel på ett sätt, som förskaffade honom ett »laudatur» från sjelfve Ashby, som med sin vanliga glans fäktade vid hans sida likt en simpel ryttare. 
<sec/>
Men 12,000 fiender hade etablerat sig ofvanför och hela södra floddalen var nu öppen för deras infall. 
<chapter/>

<chaptername>NIONDE KAPITLET.</chaptername>
vid Kernstown. – Bataljscener. 
<sec/>
Hufvudändamålet med federalisternas nu började frammarsch var naturligtvis Richmond och dertill måste hvarje rörelse kombineras. General M’Clellan skulle drifva tillbaka vestra flygeln af de konfedererades armé vid Winchester genom Shields’ och Banks’ trupper, innesluta och förstöra högra flygeln, som stödde sig på Potomac vid Evansport och omringa och slå general Johnston vid Manassas eller annars forcera honom mot Richmond och förfölja honom. 
<sec/>
Den 11 mars 1862 hade general Jackson fört alla sina sjuka och förråd till Mount Jackson och dragit in utposterna till Winchester. Han hade nu endast den 1:sta, 2:dra och 3:dje Virginiabrigaden, (den sista innefattande blott två små regementen), Ashbys kavalleri och sex batterier fältartilleri. General Banks hade den dagen kommit Winchester fyra mil nära. Jackson mötte honom med sin lilla styrka och erbjöd honom batalj. Ashbys djerfhet i fronten och den utmanande hållning, hvarmed Jackson bibehöll sin ställning, ingåfvo Banks höga begrepp om hans styrka, och ehuru hans egen armé var fyrfaldt öfverlägsen, föredrog han att afvakta general Shields med sina reserver och antog icke utmaningen. På aftonen beordrade derför Jackson åter sina tränger och trupper till lägret nära södra änden af staden. Sedan skulle han hålla en krigskonselj, den första och sista han någonsin sammankallade, der han ämnade förelägga sina officerare ett djerft projekt han hade uttänkt. 
<sec/>
Medan han väntade derpå, gick han till en familj, der han var inackorderad, klädd i full militärisk utrustning. Han tycktes vara vid ovanligt godt lynne och ansigtet glödde af liflighet. Hans vänner deremot voro ytterligt nedstämda, emedan de af omständigheterna kunde märka, att allt tydde på en utrymning af Winchester, då de skulle öfverlemnas åt den hatade fienden. På damernas frågor svarade han, som vanligt, höfligt undvikande, men lät på samma gång förstå, att han hoppades få vara tillsammans med dem dagen derpå. Han slutade med att begära en matsäck nedlagd i sin matpåse, som han hade med sig. 
<sec/>
Om en timme kom han hastigt tillbaka och ringde hårdt. Då han erfor, att familjen vore utgången, tillsade han tjenarne att bedja husbonden komma till högqvarteret så fort han komme hem. Han såg brådskande och orolig ut. 
<sec/>
När värden kom in till Jackson, gick denne upp och ned med tunga steg, ryttarestöflarna tycktes släpas öfver golfvet, sabeln slamrade tungt. Han såg ytterst nedstämd ut. 
<sec/>
»Jag måste ändå säga er farväl», började han med nedsänkt hufvud. 
<sec/>
»Farväl? Ämnar ni verkligen lemna oss, general?» 
<sec/>
»Ja, ja, min käre vän. Sedan jag gick ifrån er, har jag fått en befallning pr telegraf att utrymma Winchester.» 
<sec/>
»Från Richmond?» 
<sec/>
Han nickade och ögat blixtrade till. »De veta väl bäst der eller de tro så.» 
<sec/>
Dessa ord yttrades så lugnt, att det var svårt att upptäcka, huruvida det låg någon sarkasm derunder. »Jag hade tänkt», fortsatte han, »att föra arméen tillbaka under natten, sedan gossarne hvilat sig, till general Banks’ front och vidtaga mina dispositioner under djup tystnad för att anfalla honom under småtimmarna. General Shields hade ännu icke kommit inom distans att undsätta honom, men i morgon skall han bli förenad med sin kommenderande general, och olikheten i styrka blir då så oproportionerlig, att det skulle vara vansinne att stå emot dem. General Banks har en här af nya och oförsökta trupper, rädda för de konfedererades rykte och tapperhet, medan mina gossar äro lifvade af entusiasm och tillförsikt. Mörkret, hastigheten och elden i vårt anfall, bristen på erfarenhet i federalisternas rörelser skulle störta dem i förvirring, och med bajonetten och försynens hjelp (på hvilken han framför allt litade) skulle jag nog göra ett stort nederlag på dem. Men jag har rådfrågat mina officerare och funnit dem för motsträfviga. De resonerade, att trupperna redan marscherat tio mil fram och tillbaka i dag och att nattanfallet skulle erfordra en ytterligare marsch af sex mil för att de skulle nå platsen, då de skulle blifva för trötta för att kunna uträtta någonting. Och dock», slutade han, i det han med blixtrande ögon fattade sabelfästet och drog sabeln ur skidan, »dock ska jag aldrig lemna Winchester utan en strid – aldrig, aldrig!» 
<sec/>
I detta ögonblick var Jacksons hållning ståtlig. Hans ögon brunno af krigarens glöd på ett sätt, som kom hans kristlige värd att rygga tillbaka. Sådan hade han aldrig drömt sig få se den ödmjuke, hygglige Jackson. 
<sec/>
Men hänförelsen räckte ej länge. Färgen försvann från kinden, elden slocknade i ögonen. Hans hufvud sjönk ned igen, den nedtryckta sinnesstämningen återvände. Rännande sabeln ned i slidan igen med en eftertrycklig smäll, utbrast han med ledsen röst: »Nej, jag måste lyda order. Jag kan inte uppoffra mina män. Jag måste gå härifrån utan någon strid». 
<sec/>
Så tog han ett hjertligt farväl af sin värd och helsade till familjen. 
<sec/>
Men han fjäskade ej att lemna Winchester och lät ingenting qvarblifva, som kunnat vara af någon nytta för fienden. 
<sec/>
»Är allt bortfördt, major?» frågade han sin förste qvartersmästare, major Harman. 
<sec/>
»Allting, general.» 
<sec/>
»Inga kommissarieförråd af någon sort lemnade?» 
<sec/>
»Inga, general.» 
<sec/>
»Och de der söndriga vagnarna vid jernvägsstationen?» 
<sec/>
»De kunna ej medtagas.» 
<sec/>
»Bränn upp dem.» 
<sec/>
»Det ska jag genast, sir.» 
<sec/>
»Och telegraftråden?» 
<sec/>
»Är afskuren, sir.» 
<sec/>
»Men är den borttagen?» 
<sec/>
»Nej, general.» 
<sec/>
»Nåväl, tag bort den, major. – Tag er tid. Jag hanhar ingen brådska att lemna Winchester.» 
<sec/>
Snart stodo vagnarna i lågor, telegraftråden rullades upp och lades på vagnar. 
<sec/>
»Mycket bra», sade Jackson, när rapporten derom kom till honom, hvarpå han satte sig under ett träd och somnade. Han kunde nämligen ej marschera utan att ha sofvit litet först, och han kunde sofva när han ville. 
<sec/>
Men den gången fick han icke sofva länge, ty den sig snabbt närmande elden förrådde, att fienden nu var hårdt inpå Ashby nära den norra delen af staden. Så var det också. Ashby satt der på sin ståtliga hvita häst i spetsen för eftertruppen, disputerande fienden hvarje fot terräng, medan hufvudstyrkan defilerade genom gatorna. 
<sec/>
Det var en härlig syn att betrakta Ashby under handgemänget. Svängningen af hans sabel var ypperlig och han tycktes kasta ut sig från sadeln för hvarje hugg. Aldrig hade man sett en styfvare ridning. Han och hans ypperliga häst tycktes vara ett. Ansigtet sken som i eld, ögonen blixtrade. Han såg ut som sjelfva lyckan. 
<sec/>
I detta ögonblick trängde just en afdelning fiendtligt kavalleri genom eftertruppen. Sättande sig i spetsen för sina män, svängde Ashby sabeln och ropade med klar, lugn röst, högeligen kontrasterande mot hans bistra utseende: »Följ mig!» 
<sec/>
Denna klara röst syntes sätta nytt lif i karlarne. De svarade med ett vildt tjut, hvarpå Ashby satte sin häst i full karrier och for af mot fiendens linie som en storm. 
<sec/>
För detta rasande anfall, så snabbt och desperat, gaf fienden vika. Ashby red i fronten af sin linie, huggande till höger och venster, men när han kom tillbaka om några minuter, med hästen dansande på alla fyra, då den kraftiga handen tyglade in honom midt i en skur kulor, syntes hans ansigte kallare. Han var belåten för ögonblicket. 
<sec/>
Han fortsatte att retirera långsamt genom förstäderna. Lugnt satt han qvar i midten af Loudoun Street, seende på huru fiendens kavalleri och infanteri trängde in i staden. Det tycktes som om hela saken förekommit honom som någon högtidlig procession, hvilken han var der för att bevittna med kall nyfikenhet. Manne satt ett stycke ifrån honom och njöt af hans indifferenta hållning. 
<sec/>
På en gång lossades några skott emot honom, men han brydde sig ej om dem. Detta tycktes förarga yankees, som nu skickade på honom en hel afdelning, som anföll i fullt galopp, skjutande som de kommo. 
<sec/>
Ashby lyfte nu på hatten, hurrade och galopperade bort, länsande revolvern bakom sig. Manne var ej sen att följa. 
<sec/>
De hade nästan hunnit utkanten, när Manne såg två ryttare komma ut från en sidogata och ställa sig i midten af stora gatan för att afskära dem. 
<sec/>
Manne skrek åt Ashby för att varsko honom, men det behöfdes icke. Han vände, såg och anföll dem med, som det tycktes, omisskänligt nöje. Den ene föll, skjuten genom hjertat. Nu voro skotten slut. Men han fattade den andre vid strupen. Buren framåt med en förskräcklig fart, ryckte Ashby sin motståndare rakt ur sadeln, släppte icke sitt tag och var ögonblicket derpå utom förföljelse, men alltjemt släpande med sin fånge vid sidan af hästen. 
<sec/>
Ett hurrarop ljöd från hans män, när Ashby aflemnade sin fånge. Men han var åter lika lugn som vanligt och hade redan återtagit den sorgsna min han alltjemt annars bar efter förlusten af sin broder. 
<sec/>
Federalisterna funno ej ett spår till byte i staden. Invånarne, som märkte deras rädsla öfver Jacksons närhet och deras okunnighet om hans verkliga styrka, voro öfvertygade om, att de hade blifvit slagna, i fall det nattliga anfallet satts i verket. General Shields’ trupper voro så långt efter, att drabbningen skulle ha stått, innan de hunnit komma upp. 
<sec/>
Jackson önskade, sedan han nu måst lemna den lägre dalen, draga fienden längre in i landet och sålunda både gifva general Johnston andrum för deras påtryckning och minska antalet af dem, med hvilka han sjelf skulle få att strida i sin front. Efter att ha marscherat till Strasburg, tjugo mil ofvanför Winchester, gick han långsamt tillbaka till grannskapet af Mount Jackson d. 17. Der mottog han en depesch från Johnston, daterad d. 19 mars, hvari denne förklarade önskvärdheten af, att fiendens styrka i dalen skulle qvarhållas der och hindras från att undsätta general Mc Clellan. För att åvägabringa detta, önskade han, att Jackson skulle närma sig fienden och qvarblifva i en så hotande ställning som det vore möjligt, utan att riskera härens säkerhet. 
<sec/>
När Jackson fått dessa ordres, gjorde han sig i ordning för en snabb återmarsch till Winchester. Lemnande grannskapet af Mount Jackson d. 22 mars, gick han den dagen till Strassburg 26 mil. Ashby med sitt kavalleri och tre lätta kanoner föregingo honom och drefvo fiendens förposter in i Winchester. 
<sec/>
Denna snabbhet i rörelserna öfverraskade dem. De trupper, som stannat hos Shields, hade gått i läger nedanför staden, och Ashby påträffade endast ett klent motstånd i fronten. Här skärmytslade han lifligt och lyckligt; en exploderande bomb sårade till och med den federale generalens arm. Så djerft var Ashbys framträngande, att Manne Moberg till och med smög in i sjelfva staden och pratade med invånarne. De öfvertygade honom om, att många regementen afsändts till Manassas genom Snickers Gap och att blott få funnos qvar i stadens närhet. 
<sec/>
Manne inberättade detta genast till Ashby, som i sin ordning rapporterade förhållandet till general Jackson, sägande, att der blott funnos fyra regementen infanteri och att dessa förberedde sig att återvända till Harpers Ferry. Dessa meddelanden gjorde, att Jackson ryckte fram med sin här på morgonen d. 23. Men den allarmerade fienden hade framfört hela sin styrka, som legat i qvarter nedanför staden och sändt kurirer att återkalla alla trupper, som voro på marsch till Manassas. 
<sec/>
Då derföre Jackson nådde Bartons qvarn, fem mil från staden, på middagen, upptäckte han Ashby, trängd tillbaka till höjderna söder om Kernstown, der han hade emot sig en ansenlig massa fiender. 
<sec/>
Det var söndag och bland Jacksons religiösa principer fanns det ingen han höll så strängt på som sabbathens helighållande. Han hade medgifvit så mycket åt den militära nödvändigheten som att marschera på sabbathsmorgonen för att ej förlora det tillfälle, som slumpen tycktes ha stält i hans väg. Men nu syntes en obevekligare nödvändighet vara för handen. Det var uppenbart, att Ashby ofrivilligt blifvit bedragen i sin uppskattning af styrkan emot honom och Jackson hade skäl att förutsätta, hurusom general Johnstons önskan att få Banks’ starka armé återkallad skulle fullgöras allt för väl för hans egen säkerhet. 
<sec/>
Stonewall-Jacksons beslut fattades ögonblickligen och det blef att angripa fienden på stället och vinna, om ej en afgörande seger, så åtminstone fördelen af en ostörd reträtt. 
<sec/>
Det var ett djerft beslut utan tvifvel, ty Jacksons armé var för tillfället icke just i bästa skick. Hälften af officerarne var frånvarande, antingen på permission eller för att värfva rekryter. Många af manskapet voro också hempermitterade. Så att, efter afdrag af eftersläntrarne, som gingo med bagageträngen, de fotömma, som lemnats efter på den sista hastiga marschen, och ett regemente, afdeladt till vaktgöring vid trossen, funnos icke mer än 2,700 qvar af Jacksons lilla armé att möta fienden. 
<sec/>
Uppställningen försiggick nu hastigt och trupperna visade stor hurtighet, så uttröttade de än voro. 
<sec/>
Slaget vid Kernstown utkämpades mellan landsvägen och North Mountain på vågig präriemark, till en del plöjd, till en del skogig och resten öfvervuxen med ginst. Fälten voro omgärdade med gärdesgårdar och stenmurar, såsom bruket är i hela dalen. 
<sec/>
General Jacksons plan bestod i att bestrida fienderna den skogiga ås, som sträcker sig genom trakten, emedan derpå stödde sig deras högra flank och höjderna gåfvo deras artilleri sådana lägen, hvarifrån de kunde bestryka hela slätten deremellan och stora landsvägen. Med sina flyglar sålunda understödda, den ena på kullarna, den andra på Kernstown och centern besatt med fyrfaldiga massor infanteri och artilleri, gaf ett anfall i fronten intet löfte om framgång. Den enda utsigten dertill för den underlägsna styrkan vid ett anfall skulle vara att sysselsätta fiendens center och venster, medan hufvudstyrkan begagnade sig af skyddet och styrkan af besagda höjder. 
<sec/>
Omkring kl. 4 e. m. hade general Jackson vidtagit följande dispositioner. På sin yttersta höger, stödd på landsvägen i fronten af Kernstown posterade han Ashby med tre kanoner och hela sitt kavalleri utom fyra kompanier samt fyra kompanier infanteri från Stonewallbrigaden. Dessa voro befallda att uppehålla fiendens venster med en ständig kanonad och störta på honom, när tillfälle gåfves. Närmast landsvägen placerades 5:te Virginiaregementet att fylla upp en mil och bevaka centern. Verkligt motstånd från en så liten styrka var ej att vänta, men Jackson litade på sitt artilleri, som beherrskade den trakt de måste passera, om de togo till offensiven från centern och ännu mer på den allt uppslukande sysselsättning han ämnade gifva dem på deras högra flygel, för att hålla denna del af deras armé i tygeln. Och icke heller blef han gäckad i detta hopp. Hans slaglinie formades sist med intet litet rum emellan det sistnämda regementet snedt öfver den skogiga åsen, med venstern framskjuten. Venstra delen af denna linie utgjordes af två regementen af 3:je brigaden, det 37:de och 23:de under befäl af öfverste Fulkerson, som besatte vestra sidan af åsen. 
<sec/>
Sedan Jackson formerat sin linie, kom han att lägga märke till en stor stenmur, som sträckte ut sig på venstra fronten och skickade genast en adjutant till Fulkerson att bemäktiga sig denna mur som betäckning. Regementerna satte sig ögonblickligen i rörelse. Det var aldrig en minut för tidigt. 
<sec/>
Som Fulkersons linie avancerade från skogen in på fältet, genom hvars midt stenmuren sträckte sig, syntes samtidigt en Förenta Staternas fana skymta i skogsbrynet på andra sidan, hvarpå följde en lång rad blå rockar, som likaledes rusade framåt för att komma åt muren. 
<sec/>
Fältet var flera hundra fot bredt och bägge linierna kapplöpte om priset. Anblicken var upphetsande. De fiendtliga fanorna foro trotsande mot hvarandra – de långa raderna knallande af musköterna, medan de rullade framåt. För ögonblicket var det omöjligt att afgöra hvem som först skulle hinna fram. Det var en fråga om lif och död för många af dessa män, att de kunde nå detta skydd. 
<sec/>
Men nu hördes det fruktansvärda sydstatstjutet, detta hemska, egendomliga »yell», som ingaf yankees så mycken fasa. De konfedererade voro vid stenmuren. De föllo genast på knä och aflossade en salva så mördande, att hela linien framför dem nästan tycktes sjunka ned i marken. Så återigen ett vildt tjut. Nordstatsfanan hade försvunnit och ögonblicket derpå bröts hela linien och försvann, lemnande marken strödd med fallna. De öfverlefvande kastade sig ned och försökte krypa tillbaka. Men förgäfves. De styfva bergsskyttarne plockade bort dem med sina träffsäkra skott, förrän de hunno bakom skogen. 
<sec/>
Emellertid hade den lilla hären avancerat emot fienden genom de omvexlande skogsdungarna och fälten, som täckte sidorna och topparna af höjderna. Allt efter som regemente efter regemente kom i ställning, ledde den tappre Jackson dem i den hetaste elden och hvarhelst linien vacklade under trycket af öfverlägsenheten, var han der, lifvande karlarne och förande fram förstärkningar. 
<sec/>
Men han hade inga reserver utom det 5:te Virginia, som hastigt drogs från sin första position på grund af fiendens overksamhet på detta ställe, och det 48:de, lemnadt som trossbetäckning. Blott det förstnämda kom upp i tid för att deltaga i drabbningen. 
<sec/>
På den federala sidan återigen tillät dem deras öfverlägsna antal att alltjemt bringa upp friska trupper. När ett regemente vek, skakadt och förskräckt, ersattes det åter och åter af andra. Man såg officerarne, säkra på segern till följd af sin öfverlägsna styrka, som rasande rida bakom de vikande linierna, framdrifvande sina karlar med sabeln. De konfedererade deremot, som icke hade något understöd, slogos till dess de gjort af med sin ammunition. När de skjutit bort sin sista patron, tillätos de först att gå bakom linien. Till och med den hjeltemodige general Garnett, som anförde Stonewallbrigaden, tog på sig ansvaret för att draga tillbaka sin brigad i centern utan ordres från general Jackson, då han såg sin eld dö bort i brist på ammunition och sin linie genombruten till höger. Ingenting återstod numera här än att skydda rörelsen för en större olycka. 
<sec/>
På högern deremot stod sig Ashby som en karl. Han rappade på dem hela dagen med sina tre kanoner och trängde alltjemt in på deras massor. Han »sken» denna dag i hela sin äras skönaste glans. Det var något att se honom på sin mjölkhvita häst, der han red i vildaste fart, sättande öfver hvarje hinder, tagande gärdesgårdar, stenmurar och klyftor med samma lätthet. Han tycktes nästan allestädes närvarande, när han flög fram längs linierna, eldande sina män med sitt uttrycksfulla: »Fös på dem gossar, fös dem!» Hans öfverdådiga utsättande af sitt lif och underbara tur att ej bli träffad, utgjorde sedermera ämnena till mången historia vid lägerelden. 
<sec/>
Solen höll nu på att gå ned och dess blodröda strålar började måla skogarna i gult liksom ginsten på de rökande fälten. Då syntes en ryttare komma flygande deröfver längst från höger. Han nalkades centern med otrolig hastighet. Det var Manne Moberg, som var på väg från Ashby med en viktig depesch och nu lät Svalan sträcka ut allt hvad de fina, starka benen förmådde. Han klappade Svalan på halsen, talade till henne några uppmuntrande ord och så satte hon i väg med förnyad hastighet. Nu kom han närmare och kände igen sina gamla kamrater i det 33:je. Aj, aj, den gamla Stonewallbrigaden hade börjat falla tillbaka! Då var det slut. 
<sec/>
Se der! Hvem kommer der på sin gamla, stelbenta fux om inte Old Jack sjelf med sin neddragna, dammiga mössa, under hvars skärm ögonen lysa som kol? Det är honom han skall träffa. Nu måtte han just vara treflig att råka på. Han red rakt mot honom. 
<sec/>
Jackson skyndar fram till de vikande, fattar tag i en trumslagarpojke och vrålar: »Slå ställning.» 
<sec/>
Trumhvirfveln rullade och brigaden ställdes åter upp under den heta elden. 
<sec/>
Men drabbningen var förlorad. Fiendens massor öfversvämmade allt. De slöto in hastigt på bägge flankerna och pressade centern att rygga. Dagen var afgjord. Hvart ögat såg, upptäckte man den ena hären långsamt dragande sig tillbaka, medan den segrande tätt pressade den. 
<sec/>
Emellertid hade Manne hunnit fram, gjorde honnör och lemnade generalen en biljett, sägande: »En depesch från öfverste Ashby.» 
<sec/>
Jackson öppnade och läste den vid det knappt återstående dagsljuset. Den innehöll följande med blyertspenna hastigt nedkastade ord: 
<sec/>
»General! Håll stånd blott tio minuter till, så skall fienden falla tillbaka. Jag har uppfångat en kurir från general Shields. Hans linie är beordrad att retirera.  
<sec/>
Ashby.» 
<sec/>
Jackson satt till häst midt ibland de retirerande trupperna, utan att tillkännagifva någon rörelse och läste dessa rader utan att röra en muskel i sitt ansigte. 
<sec/>
»Det var det jag tänkte». mumlade han kort, i det han skrynklade ihop och släppte papperet. »Men nu är det för sent.» Hvarpå han åter satte sig i rörelse och följde sitt reträtterande folk. 
<sec/>
De fyra kompanierna af Ashbys kavalleri, som blifvit afskilda och posterade på yttersta venstern, gjorde nu en god tjenst, emedan de höllo tillbaka det fiendtliga kavalleriet, som tagit en omväg på Cedar Creeks landsvägen och försökte hindra reträtten. 
<sec/>
Manne ilade åter tillbaka till Ashbys kavalleri, som tog ställning vid Bartons qvarn, en mil från slagfältet, der det höll fienden tillbaka ända till kl. 10 morgonen derpå. 
<sec/>
När hären kommit fram nästan till Newtown, ungefär fem mil från slagfältet, befalde Jackson förste qvartersmästaren, major Harman, skaffa fram trossen. »Se till», sade han, »att rationer lemnas ut åt manskapet. Vi slå läger här för natten.» 
<sec/>
Mörkret hade nu alldeles fallit på och fienden upphört med förföljandet. Han tycktes befara närvaron af reserver och säkerligen litade Jackson härpå. Han visade alldeles ingen lust att skynda ifrån det farliga grannskapet, utan karlarne beordrades snart att göra halt, tända eldar och koka mat. 
<sec/>
Jackson sjelf satt sig ned vid en brasa, så nära fienden, att han kunde höra dem prata vid sina eldar. Här dikterade han orderna. 
<sec/>
Under det han var så sysselsatt, trängde sig någon på och skulle förmodligen försöka trösta honom. »En dålig dag, general», sade denne. 
<sec/>
»Åh, jag mår mycket bra», svarade Jackson, i det han gaf personen en blick, som förtog all vidare konversation. Generalen fortsatte att tugga på ett stycke kornbröd han tagit fram ur fickan. Sedan samlade han upp ett fång hö och bar det till ett gärdesgårdshörn, der han bundit sin häst. Här hade samlats ihop några gärdesgårdstörar, hvarpå han lade sin filt, sträckte ut sig och sof snart som ett godt barn. 
<sec/>
Om morgonen var han till häst före dagningen och satte trupperna i fart uppåt dalen. 
<sec/>
Sådan var striden vid Kernstown, hvari 2,700 konfedererade med 18 kanoner anföllo 11,000 federalister och nästan ryckte segern ur deras händer. Om morgonen, när man talade om striden, sade Jackson: »Hade jag varit i stånd att få förstärkning af 2,000 man till, skulle jag hafva slagit dem.» 
<sec/>
Kernstown fick för framtiden bland de många blodiga drabbningarna mellan större arméer under inbördeskriget anseendet att ha varit en bland de allvarsammaste strider. Veteranerne i Jacksons här plägade, när de beskrefvo andra skarpa fäktningar, säga, att de nästan påminde dem om Kernstown. 
<sec/>
Anblicken af slagfältet var hjertskärande. Medborgarne i Winchester hade redan infunnit sig der strax efter striden och gräft upp långa grafvar för att mottaga de konfedererade. Och bredvid dem syntes afdelningar federala soldater i färd med samma arbete för de sina. 
<sec/>
Den dånande marsvinden blåste, kall och bitande, öfver de vida ginstfälten, hvilka gåfvo ifrån sig ett frasande ljud som från en procession osynliga sörjande; himlen var täckt med ett täcke af svarta moln och rundtomkring lågo de sårade, de döende och de döda. 
<sec/>
Med borgmästaren och männen från Winchester hade äfven kommit till valplatsen en mängd fruntimmer. Deras afsikt var att söka efter fränder och vänner bland de slagna, emedan Jacksons trupper i allmänhet voro ifrån dalen och derför passerade dessa spanande från grupp till grupp, försökande att igenkänna en make, fader, broder eller fästman bland de döda. 
<sec/>
Som kropparna buros fram af två män, hållande i skuldror och fötter, för att läggas ned i dödsdiket, böjde sig de beslöjade figurerna ned och skådade under djupa suckar in i de dödas ansigten. Och när då någon slägting igenkändes, hördes ett anskri, som sände en suck genom äfven de federale officerarne, som voro närvarande. 
<sec/>
Der stod bland andra en ung stabsofficer vid den långa grafven, öfverseende arbetet, då plötsligt en utmärkt vacker flicka om knappt femton eller sexton år, med rika, bruna lockar och en växt spenslig som en blomma, skyndade fram från gruppen och, kastande sig på knä framför en gosskropp, som nyss kommit fram, brast i en så konvulsivisk gråt, att hennes hjerta tycktes brista. 
<sec/>
»Ack, min bror», utropade hon, »de ha dödat dig! Jag hoppades du kommit undan! O, Gud, de ha dödat min broder!» 
<sec/>
Slående bägge armarna kring ynglingens kropp, drog hon det kalla ansigtet tätt till sitt eget och betäckte det med passionerade kyssar. 
<sec/>
»Ack, jag får aldrig se honom mer!» snyftade flickan i sin gripande hjertesorg. »Han ska aldrig tala till mig mer! Min käre, käre bror, som jag älskade så. Ack, mitt hjärta vill brista! Broder, broder! Ack, min stackars döde broder!» 
<sec/>
Halft i svimning, syntes hon färdig att dö vid kroppen. 
<sec/>
Den unge stabsofficeren måste taga fram näsduken för att torka de frambrytande tårarna, i det han nalkades den unga flickan, sägande: »Gråt icke så, ni kan ju ändå ej få honom tillbaka.» 
<sec/>
Flickan höjde sitt våta ansigte, öfver hvilket de i tårar dränkta lockarna svallade. Men vid åsynen af officeren i den eleganta federala uniformen öfverdrogs hennes kinder plötsligt med en djup rodnad och ögonen blixtrade. 
<sec/>
Farande upp ögonblickligen som skjuten ur marken, stod hon der stel och rak som en pil och utropade med passionerad våldsamhet: 
<sec/>
»Med hvad rätt talar ni mig till? Ni har dödat honom! Om ni icke varit, skulle han ännu funnits till för att älska mig!» 
<sec/>
Den unge mannen ryggade tillbaka för detta utbrott. 
<sec/>
»Ja, ni dödade honom!» utropade den unga flickan. »Hvarför har ert folk inträngt i vårt land och dödat honom, för att han försvarade det? Men ni ska aldrig besegra oss! Vi ska aldrig underkasta oss. Vi ska spilla vår sista blodsdroppe, förrän ni ska trampa på oss!» 
<sec/>
Hon leddes från platsen af sina vänner. Men den unge officeren såg efter henne med bekymrad blick, ty nu började han förstå sydländingarnes intensiva hat mot dem de ansågo vara sina inkräktare och ingalunda betraktade såsom äldre bröder, som skulle återföra de yngre vilseförda till ordningen. 
<sec/>
Den 1 april hade Jacksons kår hunnit till en rad höjder, som sträcka sig öfver Shenandoahflodens norra gren, fem mil nedanför staden Newmarket, kallade Reede’s kulle. 
<sec/>
Här sysselsatte sig Jackson med att reparera sitt artilleri och rekrytera. Hans män återvände hastigt från hospital och permissioner och en mängd nya rekryter strömmade till, ditlockade af general Jacksons gryende rykte och landets tydliga fara. Isynnerhet väcktes folkets entusiasm af det ridderliga och blygsamma modet hos Ashby, hvars namn hänförde ungdomens svallande sinnen likt en trumpetstöt. Hans ryttare ökades hastigt till mer än två tusen man. Sammanlagdt med dessa steg nu Jacksons styrka till mera än 11,000 man. 
<sec/>
Men det irreguliera elementet i dessa trupper var ännu mycket framstående, synnerligast bland kavalleriet. Öfverste Ashby, så af naturen skapad till ryttarebefälhafvare han än var, hade likväl föga sinne för organisation och disciplin. Den gode kapten Pixton hade icke haft så orätt, när han menade, att Manne komme att gå in vid en trupp »bönder och hästtjufvar». Ashbys ryttare voro icke mycket bättre. Hälften af hans stora kommando var knappt att räkna på för tjensten, den andra hälften ströfvade omkring i bygderna, snyltgästande hos farmarne eller hållande sig hemmavid. Ashbys bragder förrättades af några hundra, ofta några tjog blott, som följde honom snarare af personlig hängifvenhet än genom disciplinens kraf. Jackson försökte väl att lägga sin starka hand på denna del af hären för att bringa ordning deri, men möttes af att krigsministern hade lemnat Ashby oberoende auktoritet att värfva och kommendera en kavalleristyrka. Många obehag skulle uppstå af dessa »oberoende» trupper. 
<sec/>
Men, oafsedt dessa oregelbundenheter, hade trupperna aldrig lagt i dagen högre entusiasm för Jackson än nu, strax efter Kernstown. Hvar än han syntes på sin gamla fux i sin dammiga uniform, hurrade de vildt för honom. Från Kernstown daterade sig denna truppernas personliga tillgifvenhet för sin ledare, som aldrig svek, oaktadt några officerare ännu ansågo honom ha en och annan skruf lös. 
<sec/>
Jackson fick snart underrättelse om, att hans tre motståndare voro i rörelse. Milroy nalkades från Monterey, Fremont skyndade mot Romney och Banks närmade sig hastigt med en stor styrka från Winchester. 
<sec/>
Den 17 april hade vaden öfver Shenandoah börjat blifva praktikabla, så att Jacksons ställning på Reede’s kulle icke längre var säker. Han fortsatte derför sin reträtt den dagen och gick med två marscher till Harrisonburg, medan Banks lamt följde honom, samt vidare till Elk Run dalen vid hålvägen af Swift Run Gap i Blå bergen, der han tog fast fot. 
<sec/>
Medan Jackson här höll Banks i schack, korresponderade han flitigt med den nye ledaren af krigsärendena, den berömde general Rob. Lee, angående de blifvande rörelserna för honom och de närstående konfedererade truppafdelningarne. Tre planer framstäldes, af hvilka den första var att draga general Ewell till Swift Run Gap för att hålla Banks i tygeln, medan Jackson, förenad med general Edvard Johnson, skulle krossa Milroy och derefter förenade tillsammans angripa Banks. Detta var Jacksons förslag och upptogs till genomförande. 
<sec/>
General Ewell blef följaktligen dragen från Rappahannock genom Gordonsville till östra utvägen af Swift Run Gap. Han förde med sig ungefär 8,000 man inclusive kavalleri och artilleri i utmärkt skick. Ewell kom till Swift Run Gap den 30 april på aftonen och intog den ställning, Jackson just lemnat för att marschera till Staunton. Banks hade blifvit lurad genom ett låtsadt anfall i riktningen mot Harrisonburg dagen förut och denna morgon, så att han icke kunde få nys om den verkliga riktningen af Jacksons rörelser. 
<sec/>
På onsdagsmorgonen den 7 maj bröt general Johnson upp från sitt läger och drog mot fienden, följd af Jackson. Kadettkåren från militärakademien under sina lärare var med på denna expedition. Dessa ynglingars sprättiga uniformer och noggranna exercis bildade en egendomlig kontrast mot de trasiga och sorglösa veteranerne, när de nu kommo ut, fulla af hänförelse för att se det förskräckliga kriget i ansigtet under sin berömde professor. 
<sec/>
Första sammanträffandet med fienden skedde middagstiden vid mötet af Harrisonburgs och Parkerburgs vägarne. Der öfverraskades en patrull, som kom undan med förlusten af några fångar och hästar. 
<sec/>
På torsdagsmorgonen tidigt fortsatte de konfedererade sin frammarsch och började bestigningen af Bull Pasture berget. 
<sec/>
Generalerne Jackson och Johnson stego försigtigt uppför berget och framträngde till vestra åsens betesmarker, hvilka tillhörde en secessionist vid namn Sitlington, medan de motliggande höjderna betades af en mr Hulls boskap. Mellan dem låg den leende byn M’Dowell, full med federala trupper. 
<sec/>
Från Sitlingtons fält observerade Jackson några timmar den långt under honom stående fienden, medan kanonkulorna susade omkring honom och eskorten från ett batteri, som hade mynningarne riktade mot skyn och lavettsvansarna fästade i grafvar i marken. Jackson ämnade icke anfalla fienden denna dag eller på detta ställe. Hans afsigt var att blott sysselsätta honom, medan hans ingeniörer genomströfvade bergstrakten deromkring, för att upptäcka en väg, som skulle föra honom i fiendens rygg. Till sina artilleriofficerare, som visade sig ifriga att föra upp batterier, sade han lugnt: »Jag tackar; nej, inte ännu», och till slut klämde han fram till en: »Törhända försynen öppnar en väg för oss i morgon till Monterey.» (Monterey var närmaste köpingen tio mil vester om M’Dowell och låg i fiendens rygg). Äfven hade hans efterforskningar redan krönts med framgång så tillvida, att en skroflig bergsväg blifvit funnen, praktikabel för artilleri, ledande till landsvägen fem mil i M’Dowells rygg. På denna skulle en fruktansvärd artilleripark med tillräcklig eskort föras under natten till en god position bakom fienden. Hans öfverlägsenhet i styrka skulle ha tillåtit honom att på det sättet kringränna och krossa Milroy’s armé. 
<sec/>
Men Milroy hade skarpsinnighet nog att, ehuru okunnig om dessa fruktansvärda förberedelser, uppfatta något af faran af sitt läge. När så vid middagstiden general Schenck anlände med tretusen förstärkningstrupper, beslöto de att taga till offensiven och köra bort de konfedererade från sin hotande ställning. 
<sec/>
Huru liten afsigt Jackson sjelf hade att börja drabbningen denna eftermiddag framgår af det faktum, att han hade bortskickat hela sin stab, när qvällen led på, utom två medlemmar med tillsägelse att gå till hvila så snart de utträttat sina ärenden. Dessutom hade han skickat ordres till Stonewallbrigaden, som redan uppnått bergstoppen, att nedstiga igen och uppsöka passande lägerplats. 
<sec/>
Men fiendens anfall träffade honom ändå icke oförberedd. 
<sec/>
General Milroys angrepp började nu på fullt allvar. Han var skyddad i sitt annalkande genom kullarnes bugtighet och en skog, som drog fram i de konfedererades front, tills han bröt fram derur och engagerade deras förposter. Dessa dref han framför sig och sände en mördande eld i deras front, som betalade med samma mynt, hvarpå en häftig, liflig strid utkämpades för en stund, då general Johnsons två återstående regementen kommo upp och posterades till höger. 
<sec/>
Striden hade nu icke allenast blifvit allmän längs hela linien, utan äfven så våldsam, att Jackson nödgades beordra general Taliaferro att komma till general Johnsons hjelp, då ändtligen fienden vek. 
<sec/>
Men sedan syntes de mörka massorna samla sig mot de konfedererades högra front. Ett anfall mera resolut än det första följde nu, och i ett ögonblick rusade linierna mot hvarandra med en fart, som liknade våldsamheten i en bergsstorm. Smattrandet af muskötelden och braket af det federala artilleriet ekade från hålvägens klippsidor, så att öronen bedöfvades och de kämpande linierna försvunno i ett krutmoln, som alldeles fördolde hela striden. 
<sec/>
Men så hördes plötsligen detta långdragna tjut, som kom från sydstatstrupperna, så fort de fått öfvertaget, och vinden svepte röken från backen, så att man vid den sjunkande solen såg, huru den federala linien föll tillbaka, förföljd af sina motståndare. 
<sec/>
Detta var general Milroy’s sista försök. Han förnyade ej striden för att taga kullen. Bataljen hade egentligen blifvit utkämpad med blott musköten från sydstatssidan. 
<sec/>
Hela manfallet på de konfedererades sida var 69 döda och 391 sårade. 
<sec/>
Kl. 9 var striden slut och det grönklädda slagfältet var åter lika lugnt under stjernhimmelen som om det aldrig beträdts af andra än den fredliga boskapen. Afdelningar af soldater uppsökte tyst de sårade, medan de trötta kamraterna lade sig ned att sofva på den plats de stodo. Äfven M’Dowells dal låg synbarligen försänkt i hvila; lägereldarne glimmade i långa, regelbundna linier. 
<sec/>
Men då man i daggryningen blickade ned på dalen, fann man den öfvergifven af fienden, som gifvit sig af under natten, lemnat sina döda och delvis förstört sin fältutrustning och sina förråder. 
<sec/>
Ashby låg vid denna tid sjuk i feber hos en mr Raller, boende nära Mount Crawford, så att befälet öfver kavalleriet här fördes af den raske kapten Sheetz, Mannes förre chef, hos hvilken denne genast inställt sig för tjenstgöring, emedan Ashby fick den utmärktaste skötsel af den Rallerska familjen. De redo genast ut för att oroa fiendens eftertrupper, medan Jackson gjorde i ordning sitt infanteri till ett skarpt förföljande. 
<sec/>
En af de närmaste dagarna efter de här skildrade händelserna syntes en ensam ryttare på en superb häst rida i sporrsträck mot Jacksons läger. Han var synbarligen ytterst uttröttad efter en lång ridt, men hans spelande svarta ögon talade om stor energi och den fasta hakan under de starka mustascherna tydde på vana att befalla. Det var ingen mindre än general Ewell i egen person, som ridit hela vägen från Swift Run Gap utan eskort för att meddela Jackson ett obehagligt ärende. 
<sec/>
Han fördes till denne af en adjutant. Jackson blef högeligen förvånad öfver denna visit, men bad general Ewell med vanlig höflighet sitta ned. 
<sec/>
Denne utvecklade nu, att han efter en serie af depescher från sin chef, general Joseph E. Johnston, rörande utsigterna af ett anfall från Fredericksburg mot Richmond, nu ändtligen blifvit beordrad att röra sig med ens från Swift Run Gap till Gordonsville och att han sålunda icke, såsom ämnadt var, kunde förena sig med Jackson för att anfalla Banks. 
<sec/>
Jackson utbrast icke i någon klagan, tillät sig ingen kritik, ehuru den rastlösa energi, med hvilken han fullföljt sitt mål, vittnade om, huru önskvärdt detta projekt var för hans lifliga åtrå. 
<sec/>
Han svarade helt beskedligt: »Försynen synes neka mig tillfället att få slå ett afgörande slag för mitt land, och jag får vara nöjd med den blygsamma lotten att gömma min lilla här bland dessa berg för att bevaka en öfverlägsen fiende.» 
<sec/>
Ewells varmhjertade själ blef rörd vid en sådan yttring af osjälfvisk hängifvenhet och kände sig ovillig att öfvergifva honom. Han föreslog derföre, att om Jackson, under hvars omedelbara ordres han var som yngre generalmajor, ville påtaga sig ansvaret för att qvarhålla honom tills en gensaga hunne anlända, skulle han stanna qvar. 
<sec/>
Det öfverenskoms också mellan dem, att föreningen mellan deras trupper skulle försiggå vid New-Market, en dags marsch nedanför Harrisonburg. 
<sec/>
Banks hade emellertid efter sitt brådstörtade återtåg från Harrisonburg först retirerat till New-Market, der han lemnade en stark eftertrupp, och sedan till Strassburg, tjugu mil ofvanför Winchester, der han började förskansa sig i en stark position, beherrskande på samma gång stora landsvägen och Manassas jernväg. 
<chapter/>

<chaptername>TIONDE KAPITLET.</chaptername>
Hvad en mygga kan duga till ibland. 
<sec/>
Jackson visste, att Mc Clellan alltjemt ansatte Lincoln om förstärkningar och att dessa skulle till en del dragas från trupperna i Shenandoah-dalen. Han nästan misstänkte, att Banks redan afskickat några detachementer och ville derför gerna precis veta dennes nuvarande styrka, hvarför han beordrade Ashby att skaffa sig underrättelse derom med första. 
<sec/>
Ashby delgaf sin omgifning innehållet af denna order och förklarade den vara ganska svår att utföra. Dertill fordrades att smyga sig alldeles inpå det fiendtliga lägret och räkna tälten från alla sidor. Och blef man gripen dervid, riskerade man en halsduk af hampa. 
<sec/>
Manne Moberg, som med intresse lyssnat härpå, lät dock icke afhålla sig af detta glåmiga perspektiv, utan erbjöd sig att verkställa den farliga rekognosceringen, hvilket erbjudande antogs med nöje. Han var känd för kallblodighet och förmåga att kunna reda sig i brydsamma omständigheter. Han skulle få profva dessa egenskaper den gången i fullaste mått! 
<sec/>
Försedd med en god matsäck, sin filt och sin revolver red han ut på vägen till Strassburg. Han träffade på många af deras patruller, men de visste ingenting om Banks’ läger och voro blott der för att icke släppa någon fram af fienden. När han kom närmare Banks’ förskansningar, lemnade han Svalan att beta i skogen, drog af sig stöflarna, som han hängde vid sadeln och smög sig nu i strumplästen närmare. 
<sec/>
Huru han krälade i skogen vid landsvägskanten, kom han till slut inpå en hage, der han upptäckte åtskilliga tunnland tält, mellan hvilka en ofantlig massa blårockar ströfvade, poster höllo sina pass och officerare i eleganta uniformer gingo hit och dit, för hvilka man gjorde ständiga honnörer. 
<sec/>
Detta var tydligen general Banks’ läger och nu gälde det att kretsa deromkring länge nog, tills han hade luktat upp en så fullkomlig kännedom derom som det var möjligt för en menniska, som aldrig varit derinne. Han både hoppades och fruktade, att han skulle råka ut för en och annan ströfvande yankee. Han hoppades, emedan han visste sig utan svårighet kunna taga honom till fånga – det hade han gjort mest hvarje dag på senare tiden genom påträngande djerfhet – och pumpa honom. Han fruktade, derför att ett larm på ett sådant närhåll skulle sätta hela bikupan i svärmning. Emellertid träffade han ingen, som han kunde kasta sig öfver, utan fortsatte oupphörligt sin rundel, spejande och mest krypande på indianvis, tills han ändtligen återkom till sin utgångspunkt, hungrig och uttröttad. 
<sec/>
Han hade dock tältens antal och en hop andra omständigheter väl inpräglade i sitt hufvud och kände sig belåten att så tillvida ha väl utfört sitt uppdrag. Och i medvetandet deraf beslöt han att här stilla sin hunger, innan han anträdde den långa återfärden. 
<sec/>
Han uppsökte derför sin tornister, hvilken han jemte den dervid spända filten hade gömt mellan ett par stenar bland mossan. Han fann den också, och fastän matsäcken innehöll ingenting annat än hårdt bröd och stekt fläsk, så smakade den ändå, så att han proppade i sig, tills han blef tung och nödvändigt ville sofva en stund, förrän han gaf sig af. Så att han kastade filten öfver sig och snart tillkännagåfvo dundrande snarkningar, att skogen gästades af en fågel, som icke hörde till de vanliga befjädrade åborna. 
<sec/>
Yankees voro kända för sin benägenhet att furagera litet extra, när de befunno sig i fiendeland, der de ådagalade en synnerlig fiffighet att komma öfver allt ätbart hos farmarne. Några sådana snyltgäster hade denna eftermiddag lemnat lägret och kommo just spanande genom den del af skogen, der Manne lagt sig. Smygande med gevär och öron på helspänn, uppväckte de starka snarkningarne deras uppmärksamhet och snart hade de också trängt fram till Manne. 
<sec/>
Dennes snarkningar härledde sig mera af att han inslumrat på rygg än af någon djupare sömn, ty på detta farliga ställe hade han lagt sig blott »på aga», som man säger i Norrland. Han hade t. o. m. en instinktiv förkänsla af, att någon fara var i närheten, innan han vaknade. Så att han var fullt vaken, när man drog filten från hans ansigte och han hörde en sarkastisk röst utropa: »Hur står det till med dig, John Reb? Stig upp, så ska vi ge dig litet bättre husrum än här ute i vildmarken». 
<sec/>
Manne förlorade icke besinningen. Under sina halfslutna ögon räknade han sina motståndare. De voro sex, beväpnade med musköter, som de höllo riktade mot hans bröst. Belägenheten var hvad man kallar kritisk. 
<sec/>
Manne insåg det nog, men förlorade derför icke sin kallblodighet. Den minsta rörelse till motstånd skulle sända sex kulor i hans bröst, och så vore det slut. Men på detta snöpliga sätt hade Manne ej drömt om att sluta sin historia. Gifva sig fången och hängas ville han heller icke. Det återstod blott att hitta på något sätt att draga sig ur denna klämma. Han fann och satte det i verket genast, ty inför de sex mynningarna hjälpte det inte att huttla. 
<sec/>
Han svarade intet på sin interlokutörs sarkastiska anmaning att stiga upp, utan slöt åter ögonen, drog filten öfver ansigtet och vände sig, mumlande med sömnig röst: »Åh, gå din väg och låt mig sofva i fred». 
<sec/>
Detta tyckte yankees vara festligt. Ögonskenligen trodde den sofvande sig vara bland kamraterne i Abrahams sköte. De skrattade, så att tårarna runno. »Skrattar bäst, som skrattar sist», tänkte Manne, men han aktade sig för att säga det högt. 
<sec/>
Medan yankees skrattade som uppsluppnast, drog han filten ännu mera öfver hufvudet, vände sig som man brukar i sömnen och sökte sakta med handen under filten efter revolvern. Han fann kolfven, drog lika sakta under ännu en sådan der ofrivillig rörelse vapnet ur bältet och spände hanen. 
<sec/>
Nu var han klar. Karlarne hade skrattat ut och närmade sig för att göra slut på affären med den sömnige. Den förste frågaren föll på knä och drog undan filten. Men Manne lossade ett skott och karlen tumlade död på hans kropp. 
<sec/>
Genast föllo de andras kulor öfver honom. Men han blef ej träffad af någon, ehuru de stodo alldeles inpå honom. Deras kamrats kropp, som låg tvärt öfver honom, mottog alla skotten. 
<sec/>
Nu var det Mannes tur. Han sprang upp, väpnad med sin revolver, som ännu innehöll fyra patroner. Dessa aflossade han under iakttagande af fullkomlig kallblodighet som vid en målskjutning och nedlade tre af sina motståndare. De öfriga, som aflossat sina musköter, stodo der vettskrämda inför hans jättegestalt och togo genast till bens allt hvad de förmådde tillbaka till lägret. 
<sec/>
Men pjesen var icke afslutad med denna knalleffekt. Skjutandet och de inspringande karlarne hade satt hela lägret i alllarm och några ryttare sprängde genast förbi för att afskära honom återtåget. Sedan syntes en mängd soldater skynda fram för att hämnas sina fallna kamrater. 
<sec/>
Nu hade Manne retat bina ur kupan. De surrade öfverallt i skogen och nu var det blott att springa. Qvickfotad var han, men äfven fienderna hade snabba ben. 
<sec/>
Nu var han under skallgång. Hur han kikade omkring, såg han alla håll besatta och ryttare syntes på afstånd, hindrande hans väg till bergen. 
<sec/>
Han insåg faran af sin ställning och den lilla utsigt han hade att lyckas smita sig undan. Togs han af dessa förföljare, återstod ingenting annat än döden. Han hade genomträngt de federala linierna, rekognoscerat deras ställning, dödat och sårat åtskilliga af dem. Och ehuru detta skett i konfedererad uniform, skulle han dödas som en spion utan hvarje pardon. Men komma undan ville han, annars skulle han sälja sitt lif så dyrt som möjligt. Lefvande skulle ingen taga honom! 
<sec/>
Han sprang derför på i strumplästen tyst och snabbt, stannade då och då för att lyssna efter sina förföljares rop, och han fann snart, att de nalkades honom från hvarje håll. Bina voro i rörelse i svärmar. Huru qvick han än var och slängd i att röra sig i skogen från barndomen, började möjligheterna att komma undan bli allt smalare och smalare. Huru han dubblade, vände och vinklade likt en jagad räf, kom fienden allt närmare och somliga af skallgången voro alldeles inpå honom. Det var tydligt, att de hunnit lära känna trakten utmärkt väl, så att de passade honom på alla sidor. 
<sec/>
När han sålunda såg sig ingallrad åt alla håll, återstod ingenting annat än att söka ut ett hål, der han kunde gömma sig. Men det blef svårt. Skogen var öppen med blott stora träd utan buskar. 
<sec/>
Hvarje ögonblick var nu dyrbart. Manne fördubblade sin hastighet, sprang genom skogen och såg plötsligt framför sig ett öppet fält, i hvars midt var en dunge tallar, af hvilka en nyligen störtat omkull. I den lummiga toppen af detta träd smög han nu in, flåsande efter sitt långa springande och lyssnande till sina förföljares steg, som nalkades från alla sidor. Att slåss och dö tycktes nu vara hans enda utväg. Han laddade sin revolver och bet ihop tänderna. 
<sec/>
Han behöfde ej vänta länge. Der komma fyra karlar in i den lilla skogsöppningen och närma sig talldungen. De passera alldeles bredvid honom, snokande öfver allt efter hans spår. Han kryper ihop, håller andan. Nu gå de förbi för att spana på annat håll. Manne drager en suck af lättnad, tittar ut och möter ögat på en, som dröjt efter de andra. Han är upptäckt, springer upp och mötes af utropet: »Här är han!» Och genast ljuder det öfverallt: »Der är han!» 
<sec/>
Manne kände nu, att hans lif hängde på en tråd. Kunde han ej hacka sig en väg genom kedjan, var han förlorad. Han ville dock ej taga till revolvern, förrän det slutliga afgörandet skulle ega rum, den sista, förtviflade striden. Men denna syntes nu vara för handen. 
<sec/>
Ett ögonblick stodo Manne och hans fiender och glodde på hvarandra. Ingendera gjorde något försök att skjuta. Gentemot Mannes kolossala figur syntes yankees icke vara böjda för att gå bröstgänges tillväga och inväntade flera kamrater. 
<sec/>
Åh, om Manne nu bara haft Svalan under sig! Hans fötter voro ömma och såriga, hans styrka medtagen af den heta jagten. Men hon var för långt borta för att höra hans signal. Ändå, hvem visste? Han lät höra en skarp hvissling. 
<sec/>
Vid detta ljud blefvo yankees bestörta. De togo det för en signal till några kamrater, liggande i bakhåll. De konfedererade voro mästare i den konsten. Fienderne stodo alltjemt stilla och sköto ej. 
<sec/>
Under denna korta stiltje hade Manne sett sig om och upptäckt en åsna, som händelsevis betade på den öppna platsen några steg ifrån honom. Att springa dit och kasta sig på djuret var ett ögonblicks verk, och midt under yankees eder och hastigt lossade skott satte han hälarne i den skrämda åsnans sidor och satte af. 
<sec/>
Han högg fast i manen med den ena handen, i den andra höll han revolvern och så bar det i väg. Åsnan flög att börja med framåt så snabbt, att han nog hade hunnit undan sina förföljare och allt gått väl, om hon icke varit en åsna. 
<sec/>
Åsnan har med orätt alltid ansetts vara dum. Hon är icke dum, utan har bara en något för bestämd vilja, hvilken hon icke uppger i brådkastet. Det fick Manne erfara. 
<sec/>
Åsnan hade nämligen icke väl återhemtat sig från sin första förskräckelse, förrän hon gjorde de mest ursinniga försök att komma från sin påtrugade ryttare. Hon väsnades och kastade upp gumpen, slog med bakbenen och sköt rygg som en ilsken katt, så att Manne till slut hamnade på marken, der han helsades af fiendernas skrän, som rusade fram till stället. 
<sec/>
Men Manne hade redan kommit undan. Han reste sig tvärt och kilade in i skogen och jagten började åter med förnyad kläm. 
<sec/>
Manne uppbjöd nu hela sin återstående styrka för att distansera sina förföljare, som följde hans spår mera hett än någonsin. Flämtande och alldeles uppgifven, tänkande hundra gånger vända sig och slåss, skyndade han dock framåt med förföljarnes rop i öronen. Han blef till slut förtviflad och nästan utmattad. En brännande törst qvalde honom, och ehuru fienden var i hans hälar, kunde han ej motstå begäret att dricka, när han kom till en väg, som genomflöts af en bäck. 
<sec/>
Han kastade sig på knä vid kanten af bäcken och sväljde några munfullar af det uppfriskande vattnet. När han så reste sig, hörde han förföljarnes rop alldeles inpå sig. Nu var han fast. 
<sec/>
En yttersta förtviflad resurs återstod. Det var att kasta sig in bland buskarna, som växte längs bäcken. Kastande sig i sin fulla längd in i ett busksnår, strax bredvid der han druckit, drog han hastigt grenarne omkring sig och afvaktade hvad komma skulle. 
<sec/>
Han hade knappt försvunnit, förrän fienderna voro på stället. En af dem utropade: »Här är den lymmelns spår i sanden, der han drack nyss. Han kan inte vara långt borta!» 
<sec/>
Utropet var signalen för alla partierna att samlas vid bäcken, och snart voro stränderna fulla af sökande, som snokade öfverallt bland buskarna. Ängen bar en mängd busksamlingar, men frodigast växte de längs den lilla bäcken. Bytet hade till slut tagit mark; det hade gifvit sig. Frågan gälde nu blott att taga reda derpå. 
<sec/>
Jägarne gingo tillväga med energi och utmärkt metod. Ingen del af marken försummades och deras uppmärksamhet riktades särskildt åt buskarne längs bäcken. 
<sec/>
Liggande på rygg i det tjocka snåret med den spända revolvern i hand och fingret på trycket, lyssnade Manne med öfvernaturligt skärpta öron till fiendernas skrik och svordomar, der de ströfvade upp och ned längs bäcken, undersökande hvarje fot af marken. Under dessa förfärliga ögonblick dök det aflägsna hemmet i Norrland upp för hans inre syn och hans ströftåg med lappgubben under barndomen stodo fram för honom som himlavandringar. Han kunde icke tänka ut något sätt att komma undan. Hans lik skulle ruttna i denna fjärran skog okändt, obegrafvet. Ty hans öde var nu blott att strida så länge han kunde andas och så dö. Att ge sig godvilligt som fånge, för att sedan hängas, kunde ej falla honom in. 
<sec/>
Sådan var hans belägenhet, der han lyssnade till fotstegen, spännande hvarje nerv till den sista striden. 
<sec/>
Nu kom stunden. Förföljarne hade undersökt hvarje fotsbredd mark deromkring utan framgång och återvände nu till den punkt, hvarifrån de hade utgått för att spana för andra gången. De stannade för att åtskilja buskarna och titta in i hvarje vrå. Manne hörde deras andedrägt och såg på revolvern för att undersöka, att allt var färdigt. Jo, hvarje patron satt inne och hanen var spänd. 
<sec/>
Stegen hade kommit rakt öfver honom, de upprepade ederna brummade i hans öron. En af karlarne tycktes ha föresatt sig att ej lemna någon tum obeaktad och böjde sig ned, tittande rakt öfver Mannes hufvud. 
<sec/>
Han omfattade revolvern med ett nytt, resolutare grepp, färdig att stiga upp, skjuta denne nyfikne och kasta sig som en tiger öfver de andra. 
<sec/>
Grenarna böjdes åt sidan. En ed utstöttes. Karlen släppte grenarna och slog sig på handen. En mygga hade satt sig der. Grenarna återtogo sjelfmant sin ställning och stegen aflägsnade sig från hans gömställe. 
<sec/>
Manne drog en lång suck. Han var räddad. Hela qvällen låg han emellertid qvar orörlig. Ibland hörde han ljud, som antydde, att fienderna ännu höllo sig i närheten. Men de uppgåfvo till slut förföljelsen. 
<sec/>
På natten reste han sig tyst och smög fram i riktningen af Ashbys patrullkordong. Han fann kusten klar. Utgångarna voro blott glest bevakade. När han kommit ett godt stycke i väg, lät han höra sin skarpa hvissling i den tysta natten. Till sin glädje hörde han genljudet af snabba hofslag. Det var Svalan. Huru väl kände han ej takten i hennes friska galopp! Han såg henne ila mot sig med uppspärrade näsborrar och nu först störtade tårarna ur hans ögon. Han hade undgått en grym död. 
<chapter/>

<chaptername>ELFTE KAPITLET.</chaptername>

<sec/>
Sedan general Jackson drifvit Banks till Potomac, hade han efter segern vid Winchester ingenting mer i den trakten att uträtta, utan återvände till de tryggare nejderna vid öfre Shenandoah, följd dock af öfverlägsna motståndare, som hängde i ryggen och sidan af det trötta lejonet. General Fremont trängde på i ryggen längs stora landsvägen, general Shields skyndade en parallel väg uppför Luraydalen för att afskära honom vid Newmarket. Reträtten var en enda lång batalj. 
<sec/>
Arrièregardet var nära Cross Keys, då Manne skickades från Ashby med en depesch till general Jackson. 
<sec/>
Denne läste papperet och vände sig till adjutanten bredvid sägande: »Se till hvad styrka general Ashby behöfver och låt honom få den». 
<sec/>
Saken gälde, att två regementen federalt infanteri hade ovarsamt trängt framför arméns massa och Ashby tänkte flankera och taga dem. 
<sec/>
När Manne kom tillbaka, fann han Ashby på spetsen af en kulle, der han för general Ewell med lifliga gester utpekade terrängens egendomligheter och dess lämplighet för en drabbning. 
<sec/>
Så i ögonen fallande var hans liflighet, att Manne hörde en öfverste, annars allvarsam och stram nog, utbrista, pekande på de två generalerna, just då han red förbi: »Titta bara på Ashby, så muntert han har.» 
<sec/>
Manne helsade på sin chef och sade, att han hört af general Jackson, att han kunde få hvilken styrka han önskade. 
<sec/>
»Åh», svarade Ashby lifvadt, »två regementen räcka till. Jag vill ta 1:sta Marylands och det 58:de Virginia, ehuru de blott äro några stycken. Titta bara på de der!» utropade han, sträckande ut armen och pekande på en mörk kolonn med blänkande bajonetter. »Sannerligen komma de inte, som om vi vore agnar, som kunde skingras för bara vinden.» 
<sec/>
Anordningarna gjordes raskt för anfallet. Ashbys mening var att göra en kringgående rörelse till höger med sitt infanteri, medan ryttarne qvarstannade på vägen som ett lockbete. Det ögonblick, då fiendens infanteri kom midtför honom, skulle han göra ett hastigt och afgörande anfall på deras flank. 
<sec/>
Men äfven de bästa planer kunna misslyckas, när slumpen kastar något i vägen. Så äfven här. 
<sec/>
Ashby skyndade till det ställe, der de två regementerna stodo under vapen och utdelade hastigt sina ordres. Trupperna voro gömda för fienden af kullen, på hvilken kavalleriet var uppstäldt och det var ingen svårighet att röra dem i den åsyftade riktningen utan upptäckt. 
<sec/>
Soldaterne voro hastigt i rörelse och Ashby satte sig i spetsen för dem, åtföljd af sin vapendragare Manne, som helst aldrig ville lemna honom ur sigte. 
<sec/>
De hade kommit fram ungefär en half mil, då plötsligt knallen från en kanon dundrade från skogen i deras front, och en kula hven öfver deras hufvuden. 
<sec/>
»Hvad kan det der betyda?» utropade Ashby, kallblodigt ridande fram. »Det kan inte vara någonting der. Eller skulle kanske fienden funnit på samma plan som jag och begifvit sig dit?» 
<sec/>
Hastigt fick han syn på glittrandet af bajonetter i den tjocka buskraden, som sträckte sig längs en gärdesgård vid kanten af skogsbrynet. 
<sec/>
»Aha! Der är deras linie!» utropade han. Just som han fick orden ur munnen, bröt ett rökmoln fram längs gärdesgården och en skur af kulor hvisslade omkring dem. 
<sec/>
Ashby vände och galopperade till sitt infanteri. »Framåt! I språngmarsch!» kommenderade hans höga, klara stämma. 
<sec/>
Det 58:de Virginiaregementet skulle anfalla i fronten, medan det 1:sta Maryland skulle taga dem i högra flanken, slunga in en korseld och sedan rusa på dem med bajonetten. 
<sec/>
Ashby satte sig sjelf i spetsen för Virginiaregementet, som påminde om en liten bataljon snarare än ett regemente, och öfverste Johnson gick på med sina Maryländare. 
<sec/>
Det var ett egendomligt skådespel landskapet presenterade vid detta tillfälle. I fronten syntes ett hvetefält med brunhylta, mognade ax, som böljade med mörka fåror, då vinden svepte fram deröfver. Och öfver höjde sig den täta skogen, upplyst af junieftermiddagens gyllene strålar. Solen sänkte sig långsamt i en bädd af gula moln, öfver hvilka hvälfde sig den höga, blå himlen. Det föll sig svårt att tro, hurusom denna lugnets sublima vrå snart skulle blifva scenen för en blodig valplats. 
<sec/>
Ty striden hindrades ej af denna leende himmel. Ashby fann visserligen sin plan att kringgå och öfverraska fienderna alldeles korsad. Men der stodo de och hade kastat stridshandsken åt honom och han var ej den man, som vägrade att taga upp en sådan. 
<sec/>
Han tvekade icke heller att kasta fram sin linie emot buskkanten, der fienden var gömd. Striden började i ett ögonblick och med utomordentlig häftighet. 
<sec/>
Det 58:de kastade salva efter salva in i buskarne, der yankees lågo bakom gärdesgården, och från venster sida hördes Maryländarnes heta eld, der de hastigt skyndade att kringgå dem på sidan. 
<sec/>
De upptäckte nu sin fara och besvarade elden med eftertryck. Buskarna spydde ut blykulor, ett genomgående smattrande ekade genom skogen. Fienden – det var de berömde »Bucktails» (Bocksvansarne) under öfverste Kane – mötte anfallet med en tapperhet, som visade, att de voro utvalda trupper. 
<sec/>
Ashby fortsatte att närma sig till häst i spetsen, svängande sabeln och uppmuntrande virginierna. Maryländarne hade nu kommit så nära, att han ansåg ögonblicket inne för att taga till bajonetten. 
<sec/>
Nu såg han härlig ut. Han red en fux, samma djur, som Jackson begagnat i slaget vid Manassas, och när han höll in den upphetsade springaren med ena handen och med den andra pekade på fienden, glänste hans svartmuskiga ansigte af stridslust, ögonen gnistrade och i hans röst, klar och gäll som en trumpet, tycktes återljuda sjelfva drabbningens genius. »Virginier, framåt!» dundrade det från läpparna, då hastigt en kula genomborrade hästens bröst. Han skyndade fram några steg af farten, raglade och föll. 
<sec/>
Ashby var uppe på fötter i ett ögonblick och fortsatte att till fots leda sitt folk mot fiendens linie, nu ej mer än 70 fot aflägsen. På en gång såg Manne honom vackla. Han skyndade fram och omfattade honom med sina armar. En kula hade genomträngt bröstet. 
<sec/>
»Ni är sårad, general!» utropade Manne med gråten i halsen. 
<sec/>
»Det är slut med mig», rosslade han matt. Hufvudet sjönk nu ned och Manne lade honom varsamt på marken. »Åh, min gud!» mumlade han bleknande. »Men – men», han slog upp ögonen, »det är en god död.» 
<sec/>
Nu hördes virginiernes vanliga triumfrop, då de vunno en fördel. 
<sec/>
»Hvad är det?» utropade Ashby, till hälften resande sig och fående en smula färg på kinderna. 
<sec/>
»Fienden flyr», svarade Manne. 
<sec/>
Det flammade till i hans ögon. Han försökte resa sig, men föll tillbaka i Mannes armar. 
<sec/>
»Säg general Jackson, att jag dog på min post, stridande till det sista», suckade hjelten och dog. 
<sec/>
Så slutade Turner Ashby, Shenandoahdalens riddare. 
<sec/>
Det kändes som om Manne skulle ha befunnit sig midt i en ohygglig dröm. Död? Var han då verkligen död han, som passerat oskadd genom så många blodiga träffningar, der han alltid blottställt sig lika mycket som här – han, som man till slut trodde ha ett förtrolladt lif, på hvilket hvarken kula eller egg kunde bita! 
<sec/>
Men der låg nu emellertid i sommarkvällen orörlig med dödens hinna öfver ögonen den djerfve riddaren, den rättrådige gentlemannen, den romantiske hjelten i detta vilda krig, som med honom förlorade sin så att säga friska vårstämning, liksom det miste sin lycklige genius, då Stonewall Jackson året derpå d. 2 maj 1863 föll i slaget vid Chancellorsville. 
<sec/>
Så der högtrafvande voro visst ej Manne Mobergs tankar, men han kände icke mindre djupt, att han förlorat en verklig vän, icke blott sin förman – en vän, i hvars åsyn han var i stånd till hvilka vågsamma dåd som helst. Icke särdeles känslosam af naturen, kände han nu heta tårar fylla sina ögon, när han med öm varsamhet lyfte upp den döda kroppen och lade den framför sig på sadeln. 
<sec/>
Han red utan dröjsmål fram till den lilla köpingen Port Republic, der liket låg hela natten med en hedersvakt. Under nattens lopp var det en ständig, långsam ström af sörjande, som kommo för att taga ett sista farväl af den afhållne döde. 
<sec/>
Sorgen hos Ashbys militära familj var lika uppriktig som djup och man såg gamla, råa ryttare fälla tårar. Bland dessa var en som hette Black vid kompaniet B., kanske den bäste och djerfvaste kunskaparen i hela hären. När han kom fram till likets hufvud, utbrast han med bruten stämma: »Vi ska sakna er riktigt, general! Vi ska sakna er i lägret, vi ska sakna er, när vi gå ut och speja! Men mest ska vi sakna er, när vi gå ut att – – ». Meningen förblef ofullbordad, emedan rörelsen kväfde fortsättningen, som dock alla förstodo. 
<sec/>
Äfven general Jackson kom dit under natten med sörjande hjerta. 
<sec/>
Han stannade länge ensam med liket och lemnade rummet med allvarlig, högstämd min. 
<sec/>
I sin officiela rapport om striden skrifver Jackson: »I denna affär stupade general Turner Ashby. En officiel rapport är icke lämpliga platsen för mer än en öfvergående notis om den utmärkte döde. Men den trängre ställning general Ashby intog till mitt kommando under det mesta af de föregående tolf månaderna må berättiga mig att säga, att som kavallerianförare jag aldrig sett hans make. Hans djerfhet har öfvergått till ordspråk, hans uthållighet var nästan ofattlig, hans karaktär hjeltelik och hans skarpsinnighet att utgissa fiendens afsigter och rörelser gränsade till ingifvelse.» 
<sec/>
En varmare panegyrik kunde ej lemnas, när den kom ifrån en så ärlig och sanningskär man som Stonewall Jackson. 
<chapter/>

<chaptername>TOLFTE KAPITLET.</chaptername>
Richmond för att lyfta pekunierna. – Han får ett mindre trefligt äfventyr i en lada. 
<sec/>
Så att säga tillintetgjord af sorgen öfver Ashbys död, förlorade Manne med dennes försvinnande det varma intresse för striden, som hittills sporrat honom till de största faror, endast för att få en bifallsblick från Ashby, drabbningarnas egentlige riddare. De sensationer, som han erfor under fiendernas sökande i buskarna efter honom vid den nyss skildrade rekognosceringen, hade också låtit honom komma underfund med hvad fruktan ville säga på ett sätt, som gjorde, att han kände sig mätt på kriget. Han beslöt att lemna krigstjensten. 
<sec/>
Hade han varit amerikan och haft något nationelt intresse i kampen, är det mycket troligt, att han hållit ut till det sista, då Lees uttrasade och hungrande veteraner måste gifva sig. Men nu hade han icke längre någon särdeles böjelse för den stora striden, sedan den ädle Ashbys svarta fjäder försvunnit ur slagtningens hvimmel, isynnerhet som dessa bondryttare omkring honom på det hela taget voro modiga, endast då det gälde att få kapa åt sig något. Så fort en af dem kom öfver en ryttare på en god häst, gjorde han allt för att slå af ryttaren och tog så och red hem till sig med hästen, återkommande först om några dagar och gifvande tjensten en god dag. Att slåss med sådant folk för deras sak blef honom motbjudande och han beslöt att lemna tjensten, isynnerhet som hans kapitulationstid nu var förlupen. 
<sec/>
Med denna föresats i sinnet begaf han sig till öfverste Munford, Ashbys efterträdare som befälhafvare för Jacksons kavalleri. 
<sec/>
Han blef genast insläppt i tältet och framförde sin ansökan om afsked. 
<sec/>
»Jaså, Moberg vill skiljas vid kavalleriet?» frågade öfversten i en ton, som nästan lät belåten. 
<sec/>
»Icke bara från kavalleriet, utan från armén», förklarade Manne. 
<sec/>
»Ah, det kan aldrig Moberg mena. Jag har nyss skrifvit Mobergs namn först på en lista, som innehåller förteckning på de bästa och intelligentaste ryttarne, hvilka skulle tjenstgöra såsom kommenderande generalens ordonnanser. Generalen är i stort behof af sådana män och det blir utmärkta platser med ypperliga utsigter till snabb befordran.» 
<sec/>
»Må så vara och jag tackar för att herr öfversten haft mig i minnet; men jag måste ändå be om mitt afskedsbetyg.» 
<sec/>
»Nå, det kan inte hjelpas då, ehuru det gör mig ondt å tjenstens vägnar att mista en så duktig och tapper karl som Moberg», slutade öfversten, i det han fattade en penna och skref ut ett särskildt vackert tjenstebetyg utöfver det vanliga formuläret. 
<sec/>
Manne mottog papperet och tackade vördsamt, men fortsatte: »Jag skulle också vilja ha min aflöning. Jag har ej fått en cent sedan jag inträdde i tjensten.» 
<sec/>
Öfversten såg något förstämd ut. »Jaså», sade han raskt. »I så fall får Moberg vända sig till qvartersmästaren.» 
<sec/>
Manne gick till regementsqvartersmästaren, kapten Vinton. Denne var en jovialisk man och kände till Manne sedan gammalt. När han fick höra hvad ärendet gälde, krafsade han sig bakom örat och utropade: »Afräkning, afräkning! Ni bergsryttare ta er sold många gånger om, så länge det finns en yankee att plundra. Ni ta gulan och hvitan och lemna styrelsen knappast skalet och så komma ni till på köpet och begära aflöning.» 
<sec/>
Han höll upp ett ögonblick, då han såg Mannes förbluffade utseende, och så återtog han i en helt annan, förtrolig ton: »Saken är den, Moberg, att jag inga pengar har inne. Regeringen måtte för tillfället ha tusan så skrala fonder. Men gå till generalqvartersmästaren, han får väl göra någon utväg.» 
<sec/>
Manne förstod att här ingenting fanns att få, hvarför han ej utbröt i några protester, utan blott begärde ett papper, som utvisade, hvad han hade att fordra och betalbart af den konfedererade regeringen. 
<sec/>
Ett sådant dokument fick han äfven och dermed begaf han sig till generalqvartersmästaren, major Harman. 
<sec/>
Denne, en djupt allvarlig, religiös man af Stonewall Jacksons cert, förklarade suckande, att han för tillfället icke hade några medel inne, utan Manne kunde komma in längre fram. Men då Manne bad honom utsätta en bestämd tid för liqviden, svarade den gode mannen, att om Manne nödvändigt behöfde sina pengar snart, det vore bäst om han sjelf presenterade sitt papper för finansdepartementet i Richmond. Han skulle rent af göra Shenandoah-dalens armé en verklig tjenst dermed, emedan detta steg skulle visa, i huru stort behof den var af reda penningar, om hvilka man väl hade löften, men som icke inlöstes. 
<sec/>
Manne baxnade att börja med inför detta förslag, emedan Richmond just då var inneslutet af unionisternas massor och resan skulle bli lång, krånglig och kostsam. Men då tänkte han på, att han ju egentligen var ute för att träffa på faror och äfventyr och att en tripp till sjelfva upprorets hufvudqvarter väl inte skulle bli så enformig. Derför tog han saken kallt och begärde blott ett pass, som skulle tillåta honom att passera de olika militära fördelningarne och fri transport på jernvägarna, der sådana voro användbara, för sig och sin häst. 
<sec/>
Detta tyckte den hederlige major Harman vara en resonabel begäran och lät utfärda två officiella dokument, tillräckligt tydliga för det anförda syftet och tog ett välvilligt farväl af den bugande unge mannen. 
<sec/>
Med betydligt återupplifvade själsandar återvände nu Manne till sitt tält, afklädde den fula, grå uniformen och påtog den af mr Harry Tyler i Baltimore skänkta kostymen, som hittills hvilat obegagnad i hans kappsäck. 
<sec/>
Uniformen öfverlemnade han samvetsgrant åt regementsqvartersmästaren, som vid anblicken af hans ståtliga civila uppenbarelse icke kunde afhålla sig från att utropa: »Kors, Moberg ser ju ut som en riktig gentleman. Så’nt der pli får man bara vid kavalleriet!» 
<sec/>
»Kanske. Men hvad jag vet är, att man ej får några pengar der.» 
<sec/>
»Huru! Betalade inte generalqvartersmästaren?» 
<sec/>
»Aldrig en blå cent. Han rådde mig att fara till Richmond och söka upp herrarne i krigsministeriet.» 
<sec/>
»Och det ämnar Moberg göra?» 
<sec/>
»Jag är så illa tvungen, annars får jag väl ingenting för att ha slitit och vågat lifhanken hos herrarne i ett helt år.» 
<sec/>
»Nånå, skräna lagom», varnade kapten Vinton småleende med uppsträckt finger. »Tack vare nya konskriptionslagen hade vi kunnat låta Moberg stanna ännu ett par år, såvida ni händelsevis inte vore utländing.» 
<sec/>
Manne ansåg sig ej behöfva svara på en så betydelselös hotelse, utan tog farväl för att göra sig klar för den förestående långa resan. 
<sec/>
Han kände ingen ängslan dervid. Han hade en ypperlig häst, var frisk och stark, talade nu flytande engelska, kände väl till amerikanska sederna och hade tillräckligt qvar af de guldpengar han fått i Baltimore för att slippa alla bekymmer i de många förhållanden, der myntsorter äro goda att hafva. 
<sec/>
Sin sabel och sin kappsäck kunde han dock ej draga med sig, hvarför han beslöt, att sälja dem. Men så trångt om kontanter visade det sig vara bland ryttarne, att ingen af dem kunde spekulera, ehuru flere nog hade lust till den fina, franska sabeln. Det var först när han hörde sig för hos sitt gamla kompani i Stonewallbrigaden som han fick kursa bort dessa saker för 2 guldörnar (20 dollars) af det gamla federala myntet. 
<sec/>
Så nu var Manne färdig och satte af på Svalan morgonen den 9 juni, som var en måndag. 
<sec/>
Det var just under de hårda striderna emellan Jackson å ena sidan och Shields och Fremont å andra sidan, som afslutade det berömda Shenandoah-fälttåget. En vanlig, försiktig resande skulle nog ha aktat sig för en utflykt i dessa af trupper vimlande nejder. Men Manne hade blifvit så van att röra sig på krigsfot, att rörelserna af de fram och åter böljande truppafdelningarne icke afskräckte honom. 
<sec/>
Det hade regnat ett par dagar och vägarna voro i dåligt skick efter passagen af så många trupper och transportvagnar. Han mötte också som oftast truppafdelningar, som förmådde honom att kasta sig in i de omgifvande skogarna, så att han ej gjorde någon synnerlig fart framåt. Han lyckades dock undvika alla militära konflikter och äfven finna ett hyggligt nattqvarter hos en farmer ett stycke från vägen, der han också inmundigade en duktig kvällsvard, tack vare skymtandet af en guldslant, en sällsynt artikel numera i denna aflägsna del af dalen. 
<sec/>
Morgonen derpå sken junisolen fram i all sin glans och vädret blef det allra härligaste liksom vägen var präktig. Manne inträdde nu i den undersköna Luraydalen. Hela naturen tycktes nu ha återuppvaknat och arbetade med utomordentligt, intensivt lif. Fåglarna, som här icke sjunga så melodiskt som hos oss, stämde upp så mycket högljuddare, och Svalan deltog med sitt allt lifligare språng i den allmänna förtjusningen. 
<sec/>
Endast befolkningen deltog icke i denna lifaktighet. Alla menniskor sågo rädda och nedslagna ut, och så fort de hörde hofslagen, skyndade de undan. 
<sec/>
Mot middagen red Manne ned till en qvarn, som låg vid en å ett stycke från vägen, för att vattna sin häst och möjligen sjelf komma öfver en middag. 
<sec/>
Mjölnaren, en tjock, mjölhöljd man, stod på gården och slipade en lie, medan en negerpojke drog vefven. Manne gick upp till honom, helsade höfligt och frågade, om han kunde få köpa en middag åt sig och hafre åt sin häst. 
<sec/>
Mannen vände sig om och sneglade åt honom. »Köpa?» svarade han med ett ohyggligt nasalljud. »Köpa? Det var något nytt på våra trakter. Här ha de fördömda, hvitlefrade yankeerna varit och roffat alla mina höns och grisar och en god del mjöl på köpet, men fanken har inte hört ett ord om köpa. Här fins inte ett dyft att ta mera, och sjelf får jag suga på ramarna, jag och mitt folk.» 
<sec/>
»Neej, min gode man», sade Manne och lät en gulddollar glänsa i solskenet, »jag både vill och kan betala.» 
<sec/>
»Kors, hvad är ni för en man, främling?» frågade mjölnaren, synbarligen lifvad vid anblicken af guldet, men ändå misstänksam, såsom man var öfverallt i dessa af bägge krigspartierna öfversvämmade trakter. 
<sec/>
»Jag är en utländing», svarade Manne muntert, emedan han nog insåg, att middagen snart skulle vara i ordning. »Men vill ni veta mer, så behöfver jag bara säga er, att jag varit en af Ashbys ryttare.» 
<sec/>
»Då ska ni ha en middag, sir, om ni också ska ha den för intet! Ashby – det var en karl det hela dagen. Och nu har han stupat med, hörde jag. Är det sant, jag skulle inte vilja tro det?» frågade mjölnaren med vild ifver. 
<sec/>
»Jo tyvärr», suckade Manne. »Jag tog sjelf emot honom, då han föll.» 
<sec/>
Detta gaf Manne en vigt i mjölnarens ögon, som gjorde, att han skyndade in i huset och raskade på sin gumma med extra ordres angående middagen, som blef både riklig och välsmakande. 
<sec/>
Mjölnarfolket var mycket pratsamt och gjorde honom mer frågor om de senaste krigshändelserna än han kunde besvara. Med möda kunde han bli fri från dem, sedan han dock först skaffat sig underrättelse om ett ställe utanför Millford, der han kunde få nattqvarter. 
<sec/>
Mjölnarfolket hade beskrifvit läget af Grogans farm så noga, att Manne icke misstog sig, när han i skymningen tog af på en biväg till höger. Snart upptäckte han en liten gård med af murgrön alldeles öfverväxta små fönster, till hvilken några uthus och en stor lada slutit sig. Det var det mest idylliska ställe man kunde tänka sig, så att Manne mumlade för sig sjelf, att här måtte väl friden bo, om den bodde någonstädes. 
<sec/>
Sedan han bundit Svalan, steg han in i ett stort rum, som på samma gång tydligen tjenstgjorde som både kök och sängkammare. Derinne satt en gubbe på en afsågad trädstam. Han såg skrämd och förbehållsam ut. 
<sec/>
»God afton», började Manne. »Förlåt att jag intränger så här utan vidare. Men jag är hungrig och trött, för jag har ridit hela dagen. Kan jag få be om qvällsvard och nattqvarter hos er?» 
<sec/>
Gubben såg på honom noga med sina rinnande ögon. »Litet qvällsvard kan vi väl ha, fast det är klent med soflet i våra gårdar», klagade han. »Men nattlogis kan jag inte lemna åt en så fin herre.» 
<sec/>
»Åh, jag är inte så noga», förklarade Manne. »Jag vill gerna ligga på en knippe halm, om det kniper.» Han tog åter fram sin gamla talisman, en blank dollar, som han lät dingla framför gubbens sura ögon. 
<sec/>
»Halm?» upprepade gubben. »Vi ha ingen halm. Men vi ha en liten skuff här bredvid och vill herrn hålla till goa med den, så må det vara händt.» 
<sec/>
I detsamma steg han upp och stöflade till en dörr, som förde ut till gårdsplanen. 
<sec/>
»Ja, den här måtte väl duga», utropade Manne, pekande på sängen. »Sämre får man hålla till godo med, när man är i fält. Tack, då är det bra med nattlogiset.» 
<sec/>
Det tyckte gubben synbarligen inte, ty han runkade på hufvudet och såg fasligt bekymrad ut. Och hans hustru, som nu kommit in, såg ej mindre afvisande ut. Hon ville synbarligen icke vara med om att ha en främling der öfver natten. De bägge gamla tjattrade och pratade lågt sinsemellan och det enda Manne kunde höra var, att de flera gånger nämde ordet »Provost-Marshal» . Men som han aldrig hade haft något att göra med en så obehaglig personlighet, fäste han sig icke dervid, utan åt duktigt af majsgröten, som snart stod framför honom. 
<sec/>
»Att ni ä’ så ensamma här, ni bägge gamla», sade han för att säga något. »Ha ni inga söner?» 
<sec/>
»Jo, vi ha väl tre», svarade gubben ängsligt. 
<sec/>
»Nå, de äro väl ute i kriget, kan jag tro?» 
<sec/>
»Ja, de ä’ ute – – », svarade gubben skyggt och gumman såg så rädd ut som om hon varit färdig att falla från stolen. nära. Här har det afseende på hvad vi mena med länsman, som skall sammankalla och framföra de värnpligtige på landet. 
<sec/>
»Rätt nu är det ingen, som får stanna hemma», fortsatte Manne. »Den nya konskriptionslagen af den 15 maj tvingar alla män från 18 till 46 år att gå in i armén. Ingen får smita sig undan nu, ty det går åt folk i det här kriget, ska jag säga.» 
<sec/>
Gumman grät tyst. »Ja, Gud tröste oss!» mumlade hon, hopknäppande händerna. 
<sec/>
Sedan Manne gått in i det lilla rummet och kommit till sängs, dröjde det icke länge, förrän han öfversvämmades af massor af de små blodtörstiga varelser, som tillhöra det kända slägte, hvilket för höflighetens skull mest går under det latinska namnet »Pulex». Till slut kunde han icke stå ut längre, utan måste fly. 
<sec/>
För att emellertid icke uppväcka någon farhåga hos sitt gamla värdfolk, steg han upp och begaf sig tyst ut i det fria, lycklig att befinna sig utom området för detta ohyggliga inbördeskrig. Han gick framåt för att söka sig någon grön fläck att hvila på. Det hade redan börjat mörkna och gårdsplanen var blott en sträcka sand. En svinhjord började också grymta, när han gick längre fram, så att han måste befara att ej få ligga alldeles i frid. Då föll hans blick på ladan, der det fyrkantiga hålet på framsidan, anbringadt liksom hos oss, var öppet och inom ett ögonblick hade han smitit in der. 
<sec/>
Det första han fann var, att gubben ljugit. Ladan var halffull med den skönaste, friska halm. Det kändes läskande ofvanpå bataljen med pulexarna! Han trängde fram så långt han kunde från framgluggen för att ej hinnas af nattkylan, och bäddade skönt ned sig i halmen invid bortre laduväggen och somnade. 
<sec/>
Han kunde väl ha sofvit ett par timmar, då han plötsligt väcktes af att någon kröp in genom ladugluggen. Det måtte tydligen vara en stor karl. Han vräkte sig så tungt igenom. 
<sec/>
Sedan kom åter en och så ännu en till. 
<sec/>
»Här bli vi visst ett helt sällskap», tänkte Manne. Men han låg orörlig och höll tillbaka andedrägten för att ej upptäckas. 
<sec/>
Nykomlingarne talade i stället så mycket mera högt och ogeneradt. »Anamma», sade en, »att gubben inte är här. Jag är så hungrig, att jag kan äta åf mej fingrarne. – »Vi ha ju en så djeklade väg att gå hem hvar qväll, så att en kan nöta ut ett par halfsålor på vägen», försäkrade en annan. – »Ja, vore det inte för mor, så ginge jag fram och gåfve mig godvilligt. Jag slåss väl hundra gånger hellre med yankeerna än går så här och busksmyger», anmärkte den tredje, som hade den yngsta rösten. 
<sec/>
De hade icke pratat så der länge, förrän en fjerde figur trängde genom laduöppningen. Det var gubben Grogan, som Manne genast kände igen på rösten, huru lågt han än talade. Han medförde en stor matkorg, och det var ej svårt för Manne att uppfatta, hurusom de tre männen, som kommit in förut, voro hans söner. Och när han lade det ena till det andra, behöfdes det icke mycken konst att fundera ut, hvarföre de tre sönerna vistades ute och smögo hem för att få födan. De höllo sig helt enkelt ur vägen för konskriptionens skull, hvilken de genom senaste dekretet alla voro underkastade. 
<sec/>
Emellertid höll sig Manne alldeles tyst och orörlig, ty det var ej godt att veta hvad dessa vilda, laglösa sällar – sådana voro de alla i södern på den tiden – skulle taga sig till, om de upptäckte en främling i ladan. Han tog för säkerhets skull fram revolvern och spände hanen, om någon händelse skulle låta det komma till ytterligheter. 
<sec/>
I början höllo sönerna tuggmaskinerna för mycket i gång för att tillåta något pratande. Men sedan de stillat den värsta hungern, öppnade de språklådorna igen och frågade fadern, om något nytt hörts af. 
<sec/>
»Tyst, gossar, tyst för all del, tala inte så högt!» varnade gubben. »Här ä’ ugglor i mossen». 
<sec/>
»Hvad nu? Hvad då? Hvar?» frågade sönerna ifrigt om hvarandra. 
<sec/>
»Sakta, sakta! Jag vet inte, jag kan inte säga, men jag misstänker, att en af Provost-Marshalens utskickade ligger derinne – – .» 
<sec/>
»Härinne? Hemma hos oss? Hvar då?» 
<sec/>
»I lillkammaren.» 
<sec/>
»Hur har far kunnat släppa honom dit?» 
<sec/>
»Han kom hit i aftse och bad om mat och nattqvarter och pengar hade han, så jag ville inte neka honom. Men när jag rätt tänker på saken, så kan det allt hända, att han kommit för att spionera efter er. Men det kan också vara en fredlig resande. Han skulle fram till Harpers Ferry och stiga på jernvägen, sa han. Man vet inte, hvad man ska tro.» 
<sec/>
»Men jag vet hvad vi ska göra, jag», inföll den af sönerna, som hade gröfsta rösten. »Vi gå in och ta den der göken och binda honom och ta honom med oss till träsket och visitera honom, och har han något papper, som stöter på, att han är från Provost-Marshalen, så ska han inte ha gjort den resan för intet, så sant jag heter Andrew. Är ni med om det, hvad?» 
<sec/>
Jo, det förslaget voro de med om utom gubben, som jemrade sig öfver, att han »jämt skulle hålla ett sånt kri’ med de här vilda barna». 
<sec/>
Allt gick nu hastigt. I ett ögonblick tumlade de ut genom laduöppningen, åtföljda af fadern, som ville vara med och afstyra alla våldsamheter. Strax derpå steg Manne upp, svängde sig tyst ut och smög till stallet, der han i flinkaste hast betslade på Svalan, hvarefter han red pilsnabbt en bugt, som förde honom från gårdsplanen och ut på vägen, lemnande bönderna att förvånas öfver hans försvinnande så mycket de orkade. 
<sec/>
Sedan detta hotande äfventyr var öfver och efter att ha fiffigt undvikit alla federala detachementer, kom han lyckligt öfver till jernvägsregionen, då han snart befann sig välbehållen i Richmond. 
<chapter/>

<chaptername>TRETTONDE KAPITLET.</chaptername>
– Manne klappar upp en sydstatsofficer. – En smart värdshusvärd. – »Die dumme Schweden.» – Om den dumma kärleken. 
<sec/>
Till denna konfederationens hufvudstad kom Manne just under den vecka, när de minnesvärda striderna i sju dagar kämpats ut derutanför emellan Mc Clellan och Lee, då den förre trängdes undan till sina transporter på Jamesfloden. 
<sec/>
Då Manne inträdde i staden, var rörelsen på gatorna utomordentlig, rent af febril. Vagnar, kärror, ekipager och ambulanser trängdes om hvarandra i långa linier genom de stora pulsådrorna, medan kurirer i sporrsträck sprängde fram till krigsministeriet, der de omgåfvos af en mängd nyfikna, som öfverhöljde dem med frågor, så att de ej kunde komma undan för att få en bit mat en gång. Hopar af fångar, eskorterade af kavallerister, marscherade fram till tobaksmagasinen, der redan långa rader stodo uppstälda för att få sina namn och regementsnummer antecknade, förrän de inträdde. För öfrigt syntes alla fönster och rum så upptagna, att det såg ut som om alla ej skulle kunna få rum. 
<sec/>
Det gick hårdt till derute på valplatserna under dessa dagar! Många butiker vid de största gatorna hade förvandlats till hospital, der stora massor stodo och läste de på dörrarna anslagna namnen öfver de sårade. Många upphofvo ängsliga anskrin, när de funno namn, som voro dem kära eller bekanta. 
<sec/>
Efter det Manne länge varit vittne till dessa stormande, uppskakande scener, trängde han in på en restaurant. Sedan han med möda, knackande och hojtande, fått sig en liten biffstek, hvad stockholmarne kalla en »femöring», ett par ägg och en kopp rykande »kornkaffe», fick han betala fem dollars för den frukosten, hvilket gjorde, att han beslöt knalla sig från hufvudstaden med det snaraste. 
<sec/>
Han skyndade derför till försvarsdepartementet, bland hvars många byråar han ändtligen hittade på en, der soldatutbetalningar gjordes. Der var fullt af folk och han fick vänta länge, innan turen kom till honom, då han lemnade sitt papper till en gammal pompös herre, som hela tiden rytit och skränat och ibland tagit upp en lång, smal flaska, ur hvilken han dragit upp någon uppfriskande doft, som satte nytt lif i hans gamla konfunderade hufvud. 
<sec/>
När han läst Mannes papper, lyste dock det bistra anletet upp och han utropade: »Jaså, ni är en af general Jacksons män! Det var roligt att se någon af er från dalen. Det går bra för er. Och ni har farit den långa vägen bara för 260 dollars? Dem ska ni visst få dem. Var så god och qvittera.» 
<sec/>
Dermed öfverräckte han Manne beloppet i konfedererade pappersdollars. Dessa sedlar, som icke hade något värde utom de konfedererades område, mottog han icke utan protest och bad att få guld i stället. 
<sec/>
Men då råkade den gamle herrn i eld och lågor. »Huru?» utbrast han. »Vågar ni komma in hit och vägra taga emot våra lagliga pengar? De gälla lika bra som guld här i Richmond. Gå och pröfva och kom hit och anmäl dem, som icke vilja mottaga dessa penningar. Men ni ska inte finna någon, sir. De våga inte, det är lag på det.» 
<sec/>
Och så måste Manne taga sina sedlar och gå, betraktad och utmanad af en hop glödande blickar. En fanatisk despotism rådde öfverallt i detta samhälle och det var ej värdt att mucka. 
<sec/>
Han skaffade sig rum på ett hotell, som kallades »Ballard House», der man fordrade fem dollars för ett litet rum. Dessutom begärde värden att få se hans pass. Det han hade från Port Republic dugde icke, utan här skulle man ha pass för vistelse i Richmond. Han måste derför begifva sig till stadens Provost-Marshal, general Winder, hvarest han efter ett långt förhör ändtligen fick ett sådant, som till och med föreskref genom hvilken ände af staden han skulle afresa. Så strängt var det då i Richmond. När han gick ut för att se på staden affordrades honom detta pass af militärvakter i nästan hvarje gathörn. 
<sec/>
Under dessa ströftåg förvånade det honom att öfverallt se herrar i uniformsrockar med axelklaffar. På teatrarna, i restauranter och bodar sågos idel män i uniform, minst af kaptens rang. Men då han köpte sig ett par skor, som i parentes sagdt kostade 35 dollars och timmen derpå mötte skomakaren i en splitterny kaptensuniform, så började han misstänka, hvarifrån de många officerarne kommo. Saken var den, att en hop löst folk från alla håll och kanter den tiden hade skockat sig i Richmond och som militären der var »högsta fashion» för tillfället, så ansågo sig alla humbugsmakare och annat löst folk böra uppträda i uniform för att skaffa sig anseende. Detta oskick togs dock bort af general Winder senare. 
<sec/>
Manne gick på teatern om qvällen och hela salongen var packad med militär. Som konvalescenter från armén hade fri entré dit, såg man hoptals af män med armen i band och ombundna hufvuden. En »blod och dunder» pjes gick af stapeln, der de flesta agerande dödades under de mest frenetiska applåder. De stackars tyskarne i orkestern hetsades nästan till döds af att alltid tvingas spela »Dixie», »My Maryland» och marseljäsen, hvari publiken instämde med de förfärligaste tjut och stampningar. Aldrig hade Manne kunnat föreställa sig, att man kunnat hålla sådant väsen på en teater. För hvarje hjelte, som föll på scenen, skrek man frenetiskt: »Fram med ambulansen!» 
<sec/>
Tämligen upplifvad af det skoj man gjort på teatern, steg Manne under hemgåendet in i en biljardsalong. Den var mycket elegant och hölls naturligtvis af en – major. Några unga officerare spelade och att döma af stötarna och deras blossande ansigten voro de ganska »bra i tagen», som man säger. Några flaskor champagne hade skickats efter från en restaurant och anlitats betydligt, efter hvad det kunde synas. 
<sec/>
Manne var ingen öfverdängare i biljard, men tyckte om detta spel. Isynnerhet pyramid, som nu pågick. Han märkte, att de spelande just ej voro så öfverlägsna de heller, hvarför han beslöt att kasta sig in. Förlusten kunde blott bli måttlig och i detta slags spel kan hvem som behagar vara med, så fort han anhåller om »sista bollen». 
<sec/>
När det pågående partiet derför var slut, gick Manne fram till köstället, bugade sig för »majoren», som markerade i egen hög person och sade: »Sista bollen!» 
<sec/>
Genast vände sig en af officerarne mot honom, rynkade sina vackra, mörka ögonbryn och slungade fram med den föraktligaste, mest öfverlägsna nasalton: »Nej, stopp min herre! Vi spela inte med civila!» 
<sec/>
Retad mera af hans föraktliga ton än egentligen af ordalagen, fattade Manne hastigt eld och svarade lika högdraget: »Jag är ingen civil och har kanske luktat krutrök mera än ni, sir.» 
<sec/>
Den unge officeren blef eldröd i ansigtet, skrek högljudt: »Oförskämde!» och slog samtidigt till Manne med sin kö öfver ena axeln. Han hade riktat slaget mot hufvudet i sin glödheta vrede, men Manne vek undan, så att det drabbade axeln. 
<sec/>
När man är ung och kraftig, springa de gröfre passionerna upp som under tryckningen af en fjäder. I ögonblicket var Mannes blod på kokpunkten, och i ett språng stod han vid sidan af den unge militären. Med ett slag af den gamla svenska björnsorten gaf han honom en örfil, som slog den unge mannen handlöst till golfvet. I nästa ögonblick hade han kastat sig öfver honom. 
<sec/>
Då sprang biljard-majoren fram och hväste: »Stopp och belägg här! Det är gammal engelsk sed, att man inte slår den som ligger.» Och så tillade han hviskande: »Ställ ej till något gurgel här, för då kallar jag på polis, och sedan får ni en sur framtid i Libby , det kan ni sätta er på. Men jag vill inte ha min lokal utskämd, så att det är så godt, att ni ger er i väg genast.» 
<sec/>
Detta var nog för att bringa Manne till kallblodighet. I ett ögonblick dök han efter sin hatt och medan de andra stodo och gapade och skreko på »fair play», kastade han sig ut på gatan och skyndade hem till »Ballard House». 
<sec/>
Knappt hade han vaknat morgonen derpå, förrän han upptäckte värden sitta vid sin säng. Manne tänkte genast, att polisen hade något att göra med denna tidiga visit och att värden kommit för att varsko honom. Men han blef genast lugnad af värdens krypande sätt och inställsamma min. 
<sec/>
»Förlåt att jag stigit på så tidigt på morgonen», sade denne. »Men jag har ingen tid sedan på dagen och vill gerna göra upp en affär med er, sir, fortast möjligt. Jag har händelsevis tagit mig friheten att titta på den häst ni satt in i stallet dernere och jag må säga, att stoet behagar mig rätt mycket. Fullblod, eh?» 
<sec/>
»Ackurat», svarade Manne förvånad och alltid på sin vakt bland dessa hala främlingar. »Men hvad vill ni med henne?» 
<sec/>
»Jag vill köpa henne, om ni vill sälja och vi kunna komma öfverens. Jag är en gammal hästkarl i mig sjelf och derför har jag fått uppdrag från en kund, en divisionsgeneral, som fått sina hästar skjutna just under de sju dagarnes drabbningarna här utanför. Han vill ha en präktig häst, ja väl två, om han kan få. Jag ser, att den härnere är något för honom. Är stoet vant vid skjutning?» 
<sec/>
»Lita på det. Hon skyggar inte för en bomb stor som en höstack. Hon har varit med i de vildaste striderna under Ashby i Virginiadalen och var den bästa och säkraste springaren bland alla i hela kåren.» 
<sec/>
»Ja, det går så an att säga», menade värden. »Får jag pröfva henne, så ska jag snart säga hvad hon är värd.» 
<sec/>
»Jag släpper inte gerna ut henne åt hvem som helst. Ingen annan än jag har ridit henne sedan jag fick henne och jag tänkte inte vi skulle skiljas, förrän en utaf oss släppt till lifhanken.» 
<sec/>
»Ni är en smart man, sir, och det skadar inte i dessa tider. Men jag gissar vi komma väl öfverens om priset ändå, om djuret är så utmärkt som ni skryter till.» 
<sec/>
»Ni amerikaner äro då ett egendomligt slägte. Ni tro, att allt hvad en menniska känner och säger bara går ut på affärer», svarade Manne mäkta indignerad. »Att jag tycker om detta sto, kommer sig deraf, att det burit mig genom många faror och genom sin snabbhet och uthållighet mer än en gång räddat mitt lif. Man skiljes inte vid ett sådant djur utan sorg och saknad.» 
<sec/>
Värden hade, allt sedan han kommit in, låtit sina forskande blickar flyga omkring rummet och till slut fäste de sig vid de på toalettbordet stälda manschetterna. Hans skarpa öga hade på den ena af dem upptäckt en liten, röd strimma, som mycket liknade blod. Vidare hade hans vana skarpsinnighet af manschetternas ställning slutit sig till, att den fläckade manschetten hade suttit på Mannes högra handled. 
<sec/>
I stället för att svara på Mannes harang, drog han, efter att ha gjort denna iakttagelse, fram det färska morgonnumret af »Richmond Advertiser», pekade på en af dagsnotiserna, räckte tidningen åt Manne och sade: »Läs det der. Det är då tusan, att sådant kan hända härinne midt i sjelfva hufvudstaden. Ni skulle väl aldrig händelsevis känna till den der saken, hvafalls?» 
<sec/>
Manne tog tidningsbladet, icke utan en viss förkänsla af något obehagligt, och läste följande: 
<sec/>
»En yankee? I går afton tilldrog sig på en af våra biljardsalonger, att en groflemmad, jättestor man med ljust hår öfverföll en af våra nyutnämde officerare, tillhörande en af Virginiens främsta familjer och gaf honom ett förfärligt dråpslag, som med ens beröfvade honom hörseln på ena örat. Gerningsmannen till detta afskyvärda dåd försvann genast. Han var en främling för alla närvarande; men man har hans signalement och det är så remarkabelt, att det är att hoppas, att våldsverkaren snart skall befinna sig inom lås och bom. Det är besynnerligt, att sådana skurkar kunna insmyga sig hit, trots den stränga bevakningen. Men så mycket angelägnare bör det vara att finna och eftertryckligt straffa den bof, som vågat smyga sig hit och förolämpa hela vårt samhälle. Antagligen är mannen en federal spion, med hvilken processen måste afgöras, ju fortare och strängare, ju bättre. Vi beklaga endast, att det bland oss synes finnas förrädare, som våga hysa ett sådant subjekt. De borde dingla i samma galge och de komma nog att göra kanaljen sällskap upp i luften. Ve dem och deras likar, hvilka vi för patrioternas skull hoppas icke vara allt för talrika!» 
<sec/>
Värden betraktade Manne ytterst noga under läsningen. Manne blef väl något blek, men anmärkte helt lugnt: »Det tycks vara stränga herrar här i staden. Men att döma af bevakningen, så borde aldrig en yankee tränga in här. Jag hann knappast annat än att draga upp mitt pass, då jag var ute i staden.» 
<sec/>
»Det är heller inte precis sagdt, att det var en yankee, som klådde officeren. Det finnes väl andra, som äro långa och ljusa. Ni t. ex. sir är ju alldeles linfärgad och lång nog också, hvad den saken beträffar», tillade värden med ett otäckt skratt. 
<sec/>
»Och jag kunde ge dig också en äkta svensk sinkadus», var Manne på vippen att svara, ty han insåg nog hvart den illmarige värden ville komma. Men han inskränkte sig till att svara: »Ja, nog är jag lång tillräckligt, hvad det beträffar. Men jag har inte kommit hit för att klå edra officerare, utan för att få edra fördömda konfedererade sedlar, som inte duga till annat än tända pipan med, så snart man befinner sig utom edra gränser.» 
<sec/>
»Dem ska ni slippa, om ni säljer stoet till mig. Jag betalar i guld. Vi ha ännu några guldörnar gömda här och der, fastän de flesta gnugga på dem så hårdt, att fåglarna skrika», skrattade värden med riktig galghumor. »För om ni inte går in på det så fins ingen annan utväg för mig än att anmäla er hos polisen, emedan med ert utseende och den der blodfläckade manschetten på toalettbordet man annars kan ge mig sjelf en halsduk af hampa. De ä’ inte mycket nådiga här i Richmond, ska jag säga er.» 
<sec/>
Manne insåg, att han råkat i en fälla. Värden, smart och vinningslysten, skulle begagna tidningsnotisen för att pressa honom. Det var tydligt. Naturligtvis brydde sig denne ej om rättvisan. För honom var hufvudsaken att göra en god affär. Att öfverlemna honom till fru Justitia eller här rättare herr Lynch var en handling, hvarpå han ingenting kunde förtjena och som blott skulle illa berykta hans hotell. Men Manne förstod också, att under den nuvarande allmänna upphetsningen vore hans lif icke värdt en cent, om polisen grep honom, och att, om han ej genast mutade värden med att låta honom få komma öfver Svalan, skulle denne låta fruktan besegra sin vinningslystnad och utlemna honom. Han föresatte sig emellertid att vara lika slug han som värden. 
<sec/>
»Besynnerliga griller ni har», sade han derför, i det han steg upp för att göra sin morgontoalett, »bara ni får se en tidningsnotis, fruktar ni, att den har afseende på någon af edra gäster. Jag är ingen yankee och jag kan visa er papper på, att jag nyss lemnat krigstjensten vid general Jacksons armé. I värsta fall är Stonewall Jackson sjelf inte långt borta för tillfället. Han är här utanför och har nyss slagits vid Gaines Mill och Malvern Hill, efter hvad jag hörde i går. Han har sett mig många gånger på bataljfältet och känner nog igen mig, emedan jag flera gånger red till honom med depescher från general Ashby. Apropos rida, så må ni gerna ta ut Svalan och försöka henne och om ni betalar skapligt, så kan det väl hända, att jag skiljs från henne, fast det bär emot. Så gå inte här och prata några dumma historier, att jag skulle vara en yankee, som går omkring och klår upp edra officerare.» 
<sec/>
Värden såg alltjemt lika finurlig ut, men svarade godmodigt: »Well, sir, jag tror nog ni är en lika så god sydstatsman som jag och flere till mig. Men märk mina ord: ju fortare ni kan knalla er af härifrån, ju säkrare är ni i halsen. Det här folket arresterar och hänger så många, att en mer eller mindre gör ingenting till saken. – Emellertid ska jag nu gå ned och profva hästen, så kunna vi göra upp affären längre fram på förmiddagen. Ju fortare det går, ju bättre.» 
<sec/>
Sedan den inqvisitoriske värden gått, klädde sig Manne hastigt och ringde efter kaffe. Medan han smuttade derpå, tänkte han ytterligare öfver sin belägenhet och sökte fatta ett afgörande beslut. Han insåg, att han måste gifva sig af från Richmond det fortaste han kunde. Blott det att han visade sig på gatan kunde under nuvarande omständigheter ådraga honom de vidrigaste obehag. Tyvärr egde han en kroppshydda, hvarmed han icke kunde slinka undan obemärkt i mängden. 
<sec/>
Under det han satt vid fönstret och grubblade på, huru han skulle komma ur denna obehagliga belägenhet, foro ögonen mekaniskt öfver gatan midtemot och stannade derunder vid en stor skylt, hvarpå lästes i grant utstyrda bokstäfver: »Jeremy Cohen, Klädmäkleri.» Naturligtvis var tit. Cohen en jude, och judar, visste Manne, hafva mångahanda slags affärer. Han ansåg skylten som en vink af ödet. Han skulle åtminstone qvista öfver och försöka vexla bort sina konfederata penningar. Judarne brukade alltid sitta inne med guld. 
<sec/>
Likt en brottsling smög han qvickt öfver gatan och smet in i butiken. Denna var för tillfället tom, men ur några gamla skynken framgled ljudlöst en gammal man af den genuina hebreertypen och frågade på den vanliga schackraredialekten, hvad det skulle vara. Manne svarade, att han önskade vexla en del konfederata sedlar mot guld, helst myntadt. 
<sec/>
Juden slog hastigt upp sina stora ögon vid denna begäran och betraktade Manne noga. »Kold», upprepade han, »jag hafva ingen kold. Finnes ingen kold i detta ferdemte landt, pare deres ussle setler, som inte kå i nåken annen marken.» 
<sec/>
»Kom nu ej med någon persilja, mr Cohen», afbröt Manne kraftigt gubbens oljiga sladder. »Det der är bara prat. Nog har ni guld, bara ni vill hala fram det. Jag betalar god provision, emedan jag ska lemna södern och fara dit deras sedlar inte gå.» 
<sec/>
»Men jag har inka koldpenge, her ni, sir», gnällde juden klagande. »Alle koldpenge här kå till Europa att kepe kanoner och ammunition. Vi få pare teres ferdemte setler, som man får ta emot som penge.» 
<sec/>
»Det är intet ondt i det, så länge de gå. I mitt fädernesland Sverige tycker man mera om sedlar än klingande mynt», försäkrade Manne med en viss stolthet. 
<sec/>
»Aha, så så», grinade juden. »Ja, ja, man kaller tem ’te tomme schweden’!» 
<sec/>
»Vet skäms, mr Cohen!» utbröt Manne med hetta. »Svenskarne äro tusen gånger hederligare och bättre folk än judar, amerikaner och tyskar.» 
<sec/>
»Otmärkt, otmärkt, onke man», anmärkte den gamle juden bugande. »Vackert att hålle på sin faterlant. Vara pra ong man. Hur micke setler skulle man vexle?» 
<sec/>
»Nå, det låter höra sig. Ni är ju en hederspascha, när allt kommer omkring. Jo, jag skulle vilja vexla bort 200 dollars.» 
<sec/>
»Ach, jag har så liten kold! Tet är rene sannink. Men ni är en så otmerket ong man, så jack skall ge er 100 tollars i pare kold fer tisse pappirslapper», tyckte juden ädelmodigt. 
<sec/>
»Nej, hör nu, gamle Moses eller Jeremias, hvad ni heter, flå lagom medan ni skinnar», snäste Manne. »Edra bröder i Europa ta bara 40 procent och det på lång tid och lån. Här är det bara fråga om att vexla.» 
<sec/>
»Jack kan inte, min kote onge man på antre vilkyren. De konfeterate penge inte micke verte, om jack tem realisieren musste. Möjlichst kan jack gifve 110 tollars, men inte mere!» 
<sec/>
Medan juden gick på och beskärmade sig i den stilen, hade Manne öfverfarit de mångahanda ting, som lågo hopvräkta der i boden. Utom högarna af kläder syntes dessa hundratals skräpsaker, hvilka ligga utbredda i lumpmagasinen och der man har så svårt att inse, hvilket värde de kunna hafva, såsom gamla pinglor, stycken af klarinetter och liknande bråte. Bland annat kom hans öga att fästa sig vid en gammal svart peruk och genast sprang dervid i hans hufvud upp tanken på, att han borde förkläda sig för att komma ur den återvändsgränd, hvari han nu råkat. Han granskade derför närmare kläderna och letade upp en hemmaväfd bondkostym, brun till färgen af det slag, som gaf yankees anledning till att kalla secessionisterne »butternuts.» I en sådan drägt, den vanliga bland söderns landtmän, borde han ha lättare att passera obemärkt än i den snobbkostym han fått i Baltimore. 
<sec/>
Till följd af denna plötsliga idé, afbröt han judens jeremiader med den anmärkningen, att han skulle förskona honom från guldaffären och i stället föreslå honom ett annat geschäft, som vore lika fördelaktigt, men mindre riskabelt, nämligen att byta ut hans eleganta drägt mot den der bondkostymen, hvilken han särskildt utpekade. Detta liberala anbud förtjuste den gamle lufvern så, att han icke allenast antog det, utan äfven återupptog underhandlingen om penningevexlingen, hvilken för honom var hufvudsak och till slut gick så långt, att han bjöd 175 dollars för de 200 dollars i papper, hvilket anbud Manne ansåg klokast att antaga, emedan i Sydstaterna eljest ej fanns något klingande mynt och deras sedlar ej hade någon kurs utom gränserna. 
<sec/>
Men då han stod i begrepp att afkläda sig snobbkostymen för att påtaga den hemväfda, erinrade han sig Maud Tyler och tyckte, att han ej borde visa sig för henne i den fula bonddrägten, hvarför han beslöt att behålla sin fina kostym och köpa bonddrägten jemte en gammal nattsäck, hvari han stufvade den. Sedan de så utbytt sina penningar, återvände han till hotellet. 
<sec/>
Medan han satt uppe på sitt rum och väntade på värden, hade han tid att öfvertänka sin ställning och fundera öfver, huru han skulle ställa med Svalan. Nu, när han ämnade sig att börja med blott till Oakhill, öfverste Tylers plantage, kunde han begagna jernbanan hela vägen, hvarför det blott blef besvärligt att föra med hästen. Vidare hade han föresatt sig att så fort som möjligt återvända till Sverige och öfver Atlanten kunde han dock icke släpa med sig Svalan. Och slutligen visste han, att hästarne längre ned i södern voro mycket billiga och kontanterna sällsynta. I betraktande af alla dessa omständigheter föresatte han sig att mottaga värdens prejande anbud med jemnmod och sälja Svalan för ända till hälften af hennes värde, endast han finge beloppet genast och i guld. 
<sec/>
Nyttan af detta kallblodiga resonemang visade sig snart derefter, då värden kom, hade profvat hästen och ville uppgöra. Manne begärde efter sin vän Pleasantons värdering 2,000 dollars, men värden stirrade på honom, som om han varit en rymling från något dårhus och bjöd hälften. Manne gaf ändtligen med sig och mottog 1,000 dollars i goda guldslantar. Värden var förvånad och trodde sig ha lurat honom. Men Manne ångrade sig icke, ty han hade fattat sitt beslut med hänsyn till handelns nack- och fördelar. 
<sec/>
Han hade för öfrigt god tid nu att fundera öfver sitt läge och sin närmaste framtid, eftersom han icke vågade sig ut i staden. Han fann, att han nu hade medel nog att taga sig öfver till Sverige, äfven om han ej skaffade sig fri resa genom att förhyra som sjöman i någon af österns hamnstäder. Han kunde genast sätta denna plan i verkställighet, ty ingenting uppehöll honom längre i Amerika, hvarken krig eller affärer. 
<sec/>
Men nu fick icke förnuftet råda, detta kalla, beräknande förnuft. Emot detta höjde sig ur minnet två ljufva, mörka sammetsögon, två läppar, röda som hans hemlands smultron, två kinder, finduniga som aprikosen. Och han framtog den kokard hon skänkt honom och betäckte den derpå broderade jungfrun, Virginiens vapen, med passionerade kyssar. Läsare! Det finnes i hvarje lifskraftig ung mans lif en period, då förnuftet förgäfves mäter sig med känslan. Manne var blott tjuguett år och Maud Tyler drog hans håg lika oemotståndligt som kompassens nål pekar mot polen. Han skulle återse henne och vinna henne, hvilka hinder än lade sig emellan. Utan att ha skyndat ned till Shenandoahdalen, kunde han ej återvända mot Norden. Så lydde ödets lag. 
<sec/>
Men denna stormande känsla behöfde ej inverka på hans förnuft under resan, som hotade att blifva farlig nog ibland detta hänsynslösa folk med sina af hatet uppdrifna lidelser och sitt rofgiriga gåpåsystem. Det första han måste tänka på var att dölja undan den massa guldmynt han nu fått om händer. Till följd deraf smög han åter öfver till mr Jeremy Cohen, i hvars magasin det såg ut att finnas allt möjligt. Bland det myckna skräpet der letade han också reda på ett gammalt, bredt läderbälte, som såg ut att härstamma från ett förgånget århundrade. Dessutom köpte han en bit mjukt läder samt nål och tråd. Juden såg menande på denna kommers och mumlade blott: »pra, micke pra.» Synbarligen förstod han, hvartill ingredienserna skulle användas. Men när Manne köpte ett litet parti tuggtobak, insåg den sluge gubben nog ej den innersta meningen deri. Äfven var den något långsökt. Manne hade nämligen under sina jernvägsfärder i dessa trakter tyckt sig märka, att de oförskämdaste tobaksspottande och mest skräflande af passagerarne ansågos vara de loyalaste medborgarne i hela vagnen. På sjön hade han lärt att tugga tobak och ansåg, att han nu borde använda denna färdighet för att undvika misstankar bland de hetlefrade främlingarne. För att ej väcka misstankar, när han på qvällen ämnade gå ned till jernvägsstationen, köpte han också den gamla svarta peruken, hvilken juden omsorgsfullt lade in under ett förstående småleende. 
<chapter/>

<chaptername>FJORTONDE KAPITLET.</chaptername>

<sec/>
På qvällen smög sig Manne obemärkt från hotellet. Klädd i bonddrägten, gömde han sitt breda, nu guldfyllda läderbälte under dennas långa väst. Han gick genom gatorna nedböjd och med lunkande steg. Utan äfventyr anlände han till stationen, der han köpte sin jernvägsbiljett för konfederata pengar, emedan han ej ville riskera de mera noggranna undersökningarna af fribiljetten. 
<sec/>
Han drog en suck af lättnad, när han omsider befann sig i kupéen, der mängden af passagerare utgjordes af landtfolk och lindrigare sårade, hvilka nu fingo återvända till sina hem för att återställas. De flesta af dem hade stora bandager om hufvudet. 
<sec/>
Manne skar af tobakskakan ett stycke, som borde ha förbluffat en gammal högbåtsman, och sedan han märkt golfvet med åtskilliga fläckar, stora som gamla sexskillingslantar, öppnade han konversationen med ett »Nåå, gossar, hvar han I fått de der knuffarna i skallarna?» 
<sec/>
»Jo», svarade en närsittande, tätskäggig, väderbiten buss, »dom feck vi ve Malvern Hill mest allihopa och fan i min lilla låda det var många, som kom ur den dansen oskrapade.» 
<sec/>
»Var det den värsta dagen af de sju?» 
<sec/>
»Det var den värsta och den sista me för resten. Jag hade väl vurri me förut också, der det gått hett till, men värre helvete än vid Malvern Hill hafver jag aldrig skådat.» 
<sec/>
»Jaså, det var så hett der?» 
<sec/>
»Jo, var mans lugn för det. De fördömda yankeerna hade skockat ihop sig deruppe på Malvern Hill alldeles som i en halfmåne ve pass och bakom sej hade dom kanonbåtarne på floden med sina åbäken till stycken, som kunde slunga fram bomber, tjugu tum långa och åtta tum i tvärändan. Dom hade dessutom sextifyra kanoner framför fronten, som sållade öfver oss en hop otyg så fort vi rörde oss mot dom. 
<sec/>
Klockan så der tri på eftermiddagen feck vi order till att gå på och ta di der kanonerna. Och så geck vi, fast kulerna mejade ner oss som gräs. När vi så kom opp till dom, låg dom nerhuka, ända tills vi va inpå dom. Men si då spangsprang dom opp och satte te att skjuta, så det var kaf omöjligt te stå. Det va precist som om dom hade stått och skakat mjölsäckar emot oss och hvart mjölkorn vurri en bösskula. Så vi måtte ge oss åf till skogen igen. 
<sec/>
Men våran general – han heter Magruder, di kallar honom för prins John för han är så förbannadt gentil – är en sjudjeklade karl och frågar inte efter ett menniskolif mer än en fluga. Han skicka fram nya troppar immerbadd te slagtas. Han ville inte ge tappt och dom påstår, att han då satt i sej mer whisky än vanligt den dagen.» 
<sec/>
»Såg ni honom dricka något?» frågade Manne, som af gammal vana höll på disciplinen. 
<sec/>
»Neej, inte var jag me, när han tog sig en tår, inte. Men nog såg han då rö och oresonlig ut, när han red ner och befalde oss gå på igen längre fram på eftermiddagen. Vi måtte gå, det var en sak det, och det var just då dom kom, dom der bomberna från kanonbåtarne flygande som koffertar, som slog ner hela led åf oss. Och det var inte nog med att dom va stora, dom förde också ett så helsikes lif och lärm i luften, når dom singla fram, så en feck varmt vatten i mun bara te att höra på’et. Det var just en skärfva från dom der kappsäckarna, som råka mej i skallen, så jag vardt ifrån mej och låg en stunn som ett dödt lik. Men så qveckna jag ve och kom me’ i en ambulans te Richmond, der då doktorn sa det va inte så farligt.» 
<sec/>
»Nå, ni klådde yankeerna emellertid, fördöme dem?» skränade Manne i sannskyldig söderstil. 
<sec/>
»Det vet jag inte», svarade soldaten allvarligt. »Men det kan jag säga, att nog blef vi klådda och det rejelt ändå. Jesses, tocket elände! Dom föll till höger och venster alldeles som når en skär säden. Når jag kom te mej, så låg vi sex stycken i en hög. Ett par låg oppå mej och hade slagit ut me ärmarne, så jag måtte bryta opp dom förrän jag kunde komma loss.» 
<sec/>
»Se de inte vilda ut i ansigtet, de som stupat?» frågade Manne, alltjemt låtsande sig aldrig ha sett ett slagfält. 
<sec/>
»Vilda?» återtog soldaten tveksamt. 
<sec/>
»Ja, arga, menar jag.» 
<sec/>
»Nej, dom sir inte ärga ut. Dom sir snarare nöjda och belåtna ut som om dom dött i sin egen säng och fått nattvarden åf presten förut.» 
<sec/>
»Åh, åh?» hördes mummel från alla sidor af de omkringsittande, som lyssnat till hela detta samtal. 
<sec/>
»Calvert har rätt», skreko de andra sårade. »Dom sir lugna och belåtna ut, det är hvad dom verkligen gör.» 
<sec/>
»Och hur dom kan si så belåtna ut, det är mer än jag kan säga», förklarade Calvert mäkta djupsinnigt. 
<sec/>
Så der fredligt fortskred underhållningen derinne i vagnen och Manne fann snart, att han undsluppit farorna i staden och nu befann sig bland endast de enkla landtborna i Virginien, som visserligen kunna vara våldsamma, när passionerna äro lössläppta, men annars äro godsinta som barn. 
<sec/>
Vid nästa tågombyte passade han på och kastade bort den svarta peruken. Sedan fortsattes resan utan äfventyr ända till Martinsburg, hvilket Manne till sin ledsnad fann liksom Harpers Ferry vara besatt af de federala. När katten är borta, dansa råttorna på bordet. Stonewall Jackson hade dragit bort från sin kära dal och vipps passade fienden på. 
<chapter/>

<chaptername>FEMTONDE KAPITLET.</chaptername>
Bref hemifrån. 
<sec/>
Just vid denna tidpunkt proklamerades också president Lincolns slafbefrielseakt, som skulle utgöra ett så kraftigt hugg mot »rebellionen.» 
<sec/>
Hufvudsumman af denna akt bestod deri, att hvem, som än derefter gjorde sig skyldig till förräderi emot De Förenta Staterna, skulle antingen lida döden eller fängslas, och hans slafvar, om han egde några, skulle förklaras fria, och vidare, att om någon skulle på något sätt uppmuntra och biträda det nuvarande upproret, skulle han bötfällas och fänglas och hans slafvar försättas i frihet; att upprorsmännens slafvar skulle bli fria och att ingen flyktande slaf, som hade rymt, skulle återställas till sin herre, om dennes loyalitet ej kunde styrkas och om han på något sätt hade understödt upproret. 
<sec/>
Denna akt gaf Manne åtskilligt att tänka på, sedan han smugit sig från Martinsburg och försigtigt närmade sig Oakhill. På hans öde kunde den inverka tvåfaldigt. Enligt proklamationen kunde han när som helst häktas och stoppas i ett fängelsehål, der han skulle få sitta, himlen vete huru länge. Men å andra sidan skulle den beröfva öfverste Tyler hans slafvar, såvida han ej vore mycket slug, och dermed lätta utsigterna för Manne att närma sig den ljufva Maud, då förmögenheten sålunda betydligt reducerades. 
<sec/>
Under dessa funderingar hade han nalkats de ställen, som näst skogarne i hans födelsebygd voro honom mest bekanta i hela verlden. Han kände hvarje den ringaste fästig i denna trakt och det blef icke svårt för honom att osedd smyga sig bakom negerqvarteret och rekognoscera. Det första nya han till sin, icke öfverraskning, men ledsnad upptäckte framme vid hufvudbyggnaden var en regementsflagg, som antydde, att någon högre officer der slagit upp sitt högqvarter. Tyvärr bar flaggen de unionella färgerna. Yankees hade slagit sig ned på Oakhill. 
<sec/>
Manne blef, som sagdt, icke öfverraskad af denna syn, men ingalunda var den honom välkommen. Huru skulle han uppträda inför dessa misstänksamma yankees utan att utsätta sig för obehagligheter, och huru skulle han kunna komma någon väg i kärleksfrågan midt under den villervalla och oro fiendens närvaro ovilkorligen borde framkalla? 
<sec/>
Han satte sig ned på en sten och granskade noga hvarje person, som rörde sig inom omkretsen, i hopp om att få syn på något bekant ansigte. Han hade nu ifört sig Baltimorekostymen, då han icke ville uppträda klädd som bonde inför Maud. 
<sec/>
Plötsligt hörde han en röst, som föreföll bekant. Rösten gnolade en tydligen splitterny visa, som hade till refräng: 
<sec/>
»Den Linkum , den Linkum är mannen just för mi’, 
<sec/>
Han är en hedersprisident, som satt oss nigrar fri». 
<sec/>
Detta qväde härrörde nog från Tim, banjospelaren och improvisatören. Den negern måste han pumpa. Tim var både slug och försigtig och hans gode vän efter hästdressyren. 
<sec/>
Manne hostade och ropade diskret: »Hallå, Tim!» 
<sec/>
Negern skyndade fram i ett ögonblick och stirrade på honom med ett hvitöga, onaturligt förstoradt af häpnaden. 
<sec/>
»Massa Mobarry, ha, ha, ha! Hva tusan nu? Inte på krig? Så yankees komma, stjäla köckling. Fullt åf dom här, de tjyfstryka!» 
<sec/>
»Ja, jag kan se det. Hvem är befälhafvaren?» 
<sec/>
»Major Taylor, sar. Fin gentleman, sar.» 
<sec/>
»Du tycks tycka om yankees nu, Tim. Det är väl derför, att du tror du skall bli fri?» 
<sec/>
»Fri? Min pojke inte bry sej om te bli fri, sar.» 
<sec/>
»Det var eget.» 
<sec/>
»Fri, fri? Hvad en bi fri till? Till att dö på sophög, när en inte duger släpa mer. Min pojke inte så dum. Om jag tillhör massa Tyler, ska han mej ge allt fritt tills jag dör – hus och mat, det kommer aldrig på fråga, sar. Om jag bli fri, ingen yankee mej bry sej om. De stjäla åf mej, men ge mej ingenting». 
<sec/>
»Du är inte så tokig, du Tim, när allt kommer omkring. Nåå, hur mår ditt herrskap?» 
<sec/>
»Jag inte veta. Dom flitta i våras långt bort te Fauquier County. Massa culnel  inte tycka om yanks, men inte säga så. Han visste dom komma». 
<sec/>
»Såå Tim, de ha ändtligen måst ge sig af till Fauquier. Hvad var det stället hette nu igen?» 
<sec/>
»Silent Hill mellan Middlesburg och Aldie. Ingen lång väg mellan dom.» 
<sec/>
»Riktigt, jag minns nu. Annars något nytt?» 
<sec/>
»Massa James kommi hem.» 
<sec/>
»Ah, studenten! Är han också på Silent Hill?» 
<sec/>
»Vet inte, tänker så.» 
<sec/>
»När kom han hem?» 
<sec/>
»Två månar sen. Men han reste, så fort han feck si yanks här.» 
<sec/>
»Så gör jag med. Men, det var sant, finnes här något bref till mig?» 
<sec/>
»Jag inte läsa skrifvit, sar. – Ska säga åt onkel Cæsar, gamle predikanten, att han sir öfver brefvena och kommer hit, om det vara någe till massa Mobarry», sade Tim, i det han snabbt aflägsnade sig i riktning mot plantagebyggnaden. 
<sec/>
Manne fick sitta länge försänkt i allt annat än angenäma tankar, medan han väntade på gamle onkel Cæsar. I stället för den förtjusande Maud hade han mött en samling federala och det var all sannolikhet för, att de äfven hade öfversvämmat den öfriga delen af dalen. Hade ej kärleksträngtan drifvit honom ned till trakten af Aldie, skulle han nu ha smugit fram till Harpers Ferry och derifrån till Baltimore, hvarifrån han skulle ha funnit lägenhet att komma öfver Atlanten. 
<sec/>
Denna kloka tanke fick ännu starkare understöd, sedan gamle Cæsar smugit fram och lemnat honom två bref. Det ena var från Harry Tyler i Baltimore, det andra från fadern i Norrland, som skrifvit adressen »Care of Mr H. Tyler, Baltimore». 
<sec/>
Naturligtvis öppnade han det senare genast och läste under glad rörelse följande: 
<sec/>
»Min käre Anton Magnus! 
<sec/>
Jag vill härmed nämna, att jag ännu är vid nästan god helsa och önskar, att detta måtte träffa dig i full besittning af samma Guds bästa gåfva. Men jag börjar ta på att bli gammal och vill derför gerna se, att du kommer hem snart. För, ser du, här har börjat en så stor resning i skogsaffärerna, så jag ser mig icke god att kunna följa med längre. Den ene agenten kommer resandes efter den andre och alla vilja de köpa skogslotter af mig och bjuda okristliga summor, som man aldrig förr hört talas om. Men jag tänker, att kan de bjuda så, så kan jag väl också behålla min skog sjelf. För det är säkert, att här kommer att ske riktiga underverk i trämarknaden, bara vi få sågverk, som kunna afverka. Så derför vill jag ovilkorligen, att du ska skynda dig hem och öfvertaga egendomen. Du är ung och kraftig och bör ha sett mycket i utlandet och förstår engelskan, så att du kan ta itu med sakerna här. 
<sec/>
Gamle finn lefver ännu och längtar att få syn på dig, innan han kolar vippen. Och så gör jag med. Så skynda dig nu bara hem, för här kommer du att förtjena stora pengar, när vi få ställa som det ska vara. Jag väntar dig hem sist till våren, då all god gåfva kommer. 
<sec/>
Din gamle fader till döden 
<sec/>
Olof Moberg». 
<sec/>
Mannes ögon fuktades, när han betraktade farsgubbens darrande bokstäfver och besinnade, huru han farit ifrån sitt goda hem och lefvat som en äfventyrare i så många år och låtit pappan sitta deruppe ensam och orolig. Men nu skulle han återvända och bli en ordentlig man och faderns ålderdomströst. Hvad angick honom Amerika och dess strider? 
<sec/>
Icke utan en känsla af föraktlig vårdslöshet slet han upp kuvertet till Baltimorebrefvet, hvari han återfann mr Harry Tylers passionerade sydstatsskräfvel. Han tackade Manne för hans deltagande i kampen för den »heliga saken», uttalade sin tillförsigt rörande söderns slutliga seger och triumf, sade sig veta, att general Lee snart skulle intränga i Maryland och få denna föraktligt försigtiga stat att öfvergå på den »rätta» sidan och slutade med att erbjuda honom hvilken hjelp eller hvilket understöd han önskade. 
<sec/>
»Ja, om du kunde hjelpa mig att få din brorsdotter», mumlade Manne, i det han lifligare än någonsin erinrade sig den älskliga varelsen, när han här från sitt gömställe öfverallt kände igen platser, der hon och han gemensamt ströfvat omkring, tolkande för hvarandra ungdomens rosiga drömmar. Och så mycket starkare föresatte han sig att återse henne nu, då han mer än någonsin kände ensamhetens bitterhet. 
<chapter/>

<chaptername>SEXTONDE KAPITLET.</chaptername>

<sec/>
Manne hade åter anlagt sin bondedrägt och ströfvade söderut genom dalen. Öfverallt hvart han kom, mötte han fruktan och misstroende hos befolkningen. 
<sec/>
General Pope, en storskräflare af värsta slag, hade nu fått befälet öfver de federala i hela Shenandoahdalen. Denne öfvertog ledningen med en pompös dagorder, hvarur följande utdrag torde vara nog för att karaktärisera honom. »Jag hör», sade han, »talet om att intaga starka ställningar och hålla dem, om reträttlinier och magasiner: låtom oss bortkasta sådana idéer. Låtom oss studera våra motståndares antagliga reträttlinier och låta vår egen taga hand om sig sjelf». 
<sec/>
Innan de stora arméerna ånyo koncentrerades för de större rörelserna efter Mc Clellans reträtt, sände Pope ströfkårer till dalen, dels för att rekognoscera, dels för att proviantera. Dessa kårer blefvo en förskräckelse för invånarne, som med vederbörandes goda minne prisgåfvos åt dessa fienders godtycke och utpressningar. Det var nog att »sympatisera med rebellerna» för att blifva plundrad, om ej värre. Om något motstånd gjordes, härjades trakten, der detta skett, på ganska stora områden. Af fruktan för detta våldsregemente aflade många trohetsed till de Förenta staterna och buro ständigt ett sådant intyg i fickorna. Men dessa, som i själ och hjärta voro för söderns sak, misstänktes både af unionister och secessionister. Och beträddes några af dem med hvad man kallade »förräderi», straffades de snabbt och strängt. Sådant var för närvarande tillståndet i den sköna Virginiadalen. 
<sec/>
Under mycket besvär och fiffiga försigtighetsmått hade Manne traskat fram från Martinsburg till Rooktown, från Rooktown till Winchester, der han träffade gamla ledsna bekanta, från Winchester till Millwood och så genom klyftorna i Ashbys Gap till Paris, hvarifrån det blott var en liten bit till Middleburg. Sedan han kringgått Paris, emedan han befarade, att några federalister kunde finnas der, fortsatte han vägen till Upperville, som ligger emellan Paris och Middleburg. Men som han ville höra sig för närmare, huru landet låg i städerna derframme, gick han mot qvällen in till en liten gård, som låg ett stycke från vägen på en backe. 
<sec/>
Huset var gammalt och förfallet. Synbarligen tillhörde det någon af »patrasket», som negrerna i de förnämare plantagefamiljerna kallade de fattiga, infödda hvita. 
<sec/>
Det var blott en gammal, grådaskig qvinna inne i kammaren, dit Manne inträdde och började med att begära något till qvällsvard och nattqvarter. Gumman jemrade sig och förklarade bestämdt, att hon ej kunde lemna någotdera. 
<sec/>
»Åh, kära mor, var inte ohjelpsam», sade Manne, »jag skall rikligt ersätta er. Ni ser ut att behöfva en slant». 
<sec/>
»Ja, det är nog ett sant ord det. Men jag har en son, som kommit ur kri’e, och han är så tom, så det sir ut som en aldrig skulle ha sitt en matsmula förr. Han sätter i sig allt hvad jag skaffa kan. På det sätte’ är det. Herrn vill väl inte, att jag ska ta från mitt egit kött och blo’ och ge åt främlingar?» 
<sec/>
»Nej, det vill jag inte», medgaf Manne, som tänkte försöka sin lycka på något annat ställe. »Men säg mig, mor, finnes några yankees här på trakten?» 
<sec/>
»Inte har jag sitt några och inte vill jag si några heller!» utropade gumman raskt, i det hon spottade framför sig, ett gammalmodigt sätt att värna sig mot olyckor. 
<sec/>
»Nå, så adjö då, mor», helsade Manne och gick. Sin spejarevana likmätigt, slog han in vid sidan af vägen. Han hade dock icke kommit långt, förrän han hörde steg bakom sig, som uppenbart forcerades för att hinna honom. Så hörde han en röst, som skrek: »Hallå Johnny, ville du mig någonting?» 
<sec/>
Vid Manne så vände sig om, upptäckte han en man, som han trodde sig känna igen. Det var Black, ryttaren, som grät vid Ashbys dödsläger. Han skyndade glad emot honom. Det var ju opportunt att här träffa en gammal krigskamrat. 
<sec/>
»Nej, se Black!» ropade han. »Det var något till roligt att stöta på dig. Är du här och svänger om i bugterna också?» 
<sec/>
»Jag har väl mer att göra här än du, storsvensk, jag minns inte hvad du heter, det var så konstigt namn. För mutter min bor deruppe på backen och jag såg du kom ut derifrån. Jag är hemma på permission. Hvad ville du oss?» 
<sec/>
»Jag ville bara ha mat och nattqvarter, men fick intetdera.» 
<sec/>
»Tror nog det. Hon är så rädd, gummrasket, för yankees, så hon tar alla främmande för sådana djeklar midt på ljusa dagen. Men jag ska nog ställa allt tillrätta. Jag har köpt fläsk och potatis ha vi, så mor hurrar snart ihop litet qväller åt oss. Kom med nu, vi ha mycket att tala om», försäkrade Black, i det han vände om åt sitt hem. 
<sec/>
Gumman blef genast resonlig, då hon af sonen hörde, att Manne var en gammal bekant och bullade villigt upp hvad huset förmådde. Efter måltidens slut gingo de bägge männen och lade sig på en skulle, egentligen emedan gumman icke behöfde höra, hvarom de talade. Black hade hemligheter, hvilka han ej ville den rädda modern skulle få nys om. 
<sec/>
Black hade vetat begagna tiden under sin korta hemmavaro. Han hade ströfvat omkring ända bort till Aldie och gästat hos gamla bekanta och slägtingar. 
<sec/>
»Har du nånsin varit vid Silent Hill, som ligger någonstans emellan Middleburg och Aldie?» frågade Manne, plötsligt afbrytande hans ordflöde. 
<sec/>
»Nej, der bor ett fint herrskap, som jag inte känner.» 
<sec/>
»Du har väl alltid hört något om dem, du din gamle spion?» 
<sec/>
»Jo bevars, hvad jag hört talas om dem. Folk talar mycket om den gamle öfverste Tyler. Ingen gör han slug på, om han är grå eller blå. Han tillhör en af söderns förnämsta familjer – en slägting till honom har varit president – men ingen har hört honom göra ett slag för saken. Nu påstås det, att han till och med gått ed till unionen för att riktigt få vara i fred. Men det ska inte hjelpa honom långt, för han har en son, som är så mycket ifrigare secess och han är hemma nu och svär ve och förbannelse öfver yankees.» 
<sec/>
»Och det må han göra!» fortsatte Black, hetsande upp sig sjelf. »Sådana kitsliga kanaljer som de äro hela kodiljen. De måtte vara skapade efter andra mönster än vanligt, hyggligt folk, de der yankees. De ha ett alldeles eget slags väderkorn att leta reda på saker, så att ingenting stryker deras näsa förbi. Om man så gräfver ned något, lukta de sig till hvar det ligger. Men vi ska fjälla dom, var lugn för det», slutade Black med vred tillförsigt. 
<sec/>
»Vi ha ingen Turner Ashby nu mer, som kommer öfver dem likt ett åskslag», suckade Manne, när han tänkte på de duster, de varit tillsammans i. 
<sec/>
»Jo, vi ha en här, som det inte är mycket att ge emellan på. Han heter Wiltshire, Jim Wiltshire, en så tapper och dugtig man som nånsin spänt trycke på revolver. Och så är det ett sånt hufvud på karl sen!» 
<sec/>
»Nå, hvad gör den der Wiltshire då, efter han är så märkvärdig?» frågade Manne, som började blifva förvånad öfver den annars så enkle mannens hänförelse. 
<sec/>
»Jo, han kan hålla yankeerna stången han, fast han i sig sjelf bara är en simpel artillerist. Han var hemma han på permission såväl som många andra barnfödda här och så kom vi tillsammans en qväll några stycken som nu du och jag. Och hvar och en hade att berätta sin olycka, den ena värre än den andra och ilskna blef vi. Men då sa Jim: »Det vore väl tusan, om vi gossar ska sitta här och höra sånt sattyg och bara lägga händerna i kors och sucka likt käringar, vi som ha varit med och klått yankees hvar vi träffat på dom. Nej, låt oss i stället slå oss ihop och bilda en obsalvationslinie, så att när någon spionerat opp någon fördelning vi kunna rå på, han genast stöter på de andra, så att vi samlas på ett särskildt ställe och kasta oss öfver dom! Nå, detta talet tyckte gossarne om och vi bildade ett förbund och valde Jim Wiltshire till anförare och en djeklade duktig karl är han. Alltid påpasslig och ger sig inte en tum. Han bor bos en gubbe, som heter Miskel, halfvägs mellan Upperville och Middleburg. Och så fort yankees börja morska sig någonstans, skickar man bud till honom, som då genast utsätter ett ställe, der vi samlas för att klå dem tillsammans.» 
<sec/>
»Då ha ni ju bildat en riktigt guerillaband», anmärkte Manne, som visste, att medlemmar af sådana hängdes utan vidare. 
<sec/>
»Kalla oss hvad du vill. Hufvudsaken är, att vi satt oss i sinnet på att freda oss och de våra för dessa röfvare. – Men hvad gör du nu sedan du tagit afsked från oss? Huru kom du hit på kanten?» 
<sec/>
»Jag? Jag gör ingenting. Jag är bara ute och ser mig omkring, fast det är ett fördömdt osäkert land att fara i. Nu ämnade jag helsa på öfverste Tyler», upplyste Manne, som hittills låtit Black lätta sitt hjerta. 
<sec/>
»Hå hå, är du bekant med så fint folk, du? Då kanske jag dummade mig rejelt, när jag talade om våran sammangaddning», menade Black. »Visste Jim jag gjort en tocken bock, vore han god att skjuta mig på fläcken.» 
<sec/>
»Var ingen tok, Black. Jag ämnar uppsöka öfverste Tyler för en sak, som inte har det ringaste att göra med krig. Ni amerikaner äro så fulla af erat krig, att ni tro ingenting annat finns till här i verlden. Jag ska visst inte låta höra ett knyst om Jim Wiltshire för någon menniska, om det inte hampar sig så, att jag sjelf behöfver er. Då ska jag be att få stöta på din store Jim för egen räkning. Är det några yankees här på trakten nu?» 
<sec/>
»Bara två kompanier ryttare under kapten Richards i läger utanför Middleburg.» 
<sec/>
Efter denna pumpning vände sig Manne åt sofsidan och slumrade genast in. Långa promenader befordra en hastig sömn. 
<chapter/>

<chaptername>SJUTTONDE KAPITLET.</chaptername>
Ett igenkännande. 
<sec/>
»Silent Hill» låg alldeles intill Aldie, som Manne ändtligen fann, när han osedd passerat Middleburg och vandrat fram den nästan snörräta landsvägen derifrån. Det låg på en höjd, som beherrskade en liten flod vid namn Cromwell. Stället såg rätt imponerande ut på afstånd. Men när man kom närmare, befanns det blott vara en ganska enkel landtgård, byggd synbarligen icke alls med hänsyn till vare sig prakt eller komfort. 
<sec/>
Den i södern oundgängliga piazzan fanns dock och på den sutto under markiserna vid sina handarbeten systrarna Tyler. De sågo icke på långt när så glada ut som unga flickor hade bort göra här i naturens förtrollande skönhet. Isynnerhet den äldre, Mary, som ständigt kastade skygga blickar mot en af dörrarna. 
<sec/>
»Ja», svarade hon till något Maud nyss yttrat, »du är lycklig, du, som kan ta allt så der lätt. Och ändå har du ju, som jag, hört pappa gå fram och tillbaka om nätterna, utan att finna ro. Jag vet hvad den sömnlösheten har att betyda och det borde du veta med.» 
<sec/>
»Du och pappa äro just ett par riktiga olyckskorpar. Hade ni inte tagit i så hårdt, skulle vi nu kunnat vara på Oakhill och sluppit ifrån det här tråkiga stället, der jag aldrig trifts. Unionisterne komma nog hit också och de äro lika otäcka hvar de komma», försäkrade Maud med en knyck på sitt lilla förtjusande hufvud. 
<sec/>
»Prata inte så, Maud, det är riktigt upprörande att höra på dig. När pappa erbjuder all sin förmåga för att kunna balansera mellan bägge partierna, ska han finna motståndare till och med i sina egna barn. Nog kunde du åtminstone hålla din lilla söta mun sedan vi fått hem den der larmtrumman James, som är den värste secess jag någonsin hört, ehuru han nyss kommit från Tyskland och inte borde ha kunnat hinna insupa så mycket hat mot unionisterne ännu.» 
<sec/>
»Å, han har ju redan blifvit slagen af en yankee – – .» 
<sec/>
»Han vet det inte ens och ändå för han ett sådant lif derom. När man hör honom beskrifva sin jättelike motståndare, så kunde man nästan tro, att det vore fråga om den der långe svensken, som du sitter och suckar efter.» 
<sec/>
»Fy Mary då!» hotade Maud rodnande, i det hon lyfte sitt pekfinger. 
<sec/>
»Nej, aldrig har jag då sett maken!» utropade Mary, som hållit ögonen på inhägnaden. »När man talar om trollen, äro de inte långt borta! Här kommer ju mr Moberg i egen hög person!» 
<sec/>
Och nere vid grinden såg man verkligen Manne sträfva uppför gångstigen med sin nattsäck i handen. 
<sec/>
Maud sprang upp, blodröd i hela ansigtet och ville springa in på missernas rum, men Mary höll henne tillbaka. »Nej, min sköna, om någon ska ta emot honom, så är det du. Annars skulle den arme mannen känna sig besviken, som färdats så lång väg.» 
<sec/>
»Att en så förståndig dam som kära syster kan prata så mycket nonsens», anmärkte Maud, i det hon försökte ordna sina lockar, ehuru detta icke lyckades, emedan hennes hår hörde till den sort, som icke låter så lätt ordna sig. 
<sec/>
Ändtligen hade Manne kommit upp, ehuru det gick långsamt, förlägen som han var öfver att ej finna någon annan än systrarna. Han gick emellertid fram och helsade. 
<sec/>
Mary tog ordet, mest ogenerad som hon var. »Det var sannerligen en öfverraskning att få se mr Moberg», sade hon, »vi trodde ni var långt härifrån med general Jackson, såvidt ni icke hade träffats af en olycka.» 
<sec/>
»Nej», svarade Manne, »jag har tagit afsked ur krigstjensten.» 
<sec/>
»Afsked, afsked?» skrek Maud, farande upp som en raket. »Huru, ni slåss då icke längre för oss?» 
<sec/>
»Nej, efter general Ashbys död ville jag ej stanna vid arméen längre.» 
<sec/>
Der nyss så jemnmodiga miss Mary bleknade och tårar fylde hennes ögon. »Ack», stammade hon, »ni såg väl aldrig honom dö?» 
<sec/>
»Jo, jag till och med mottog honom, då han föll. I mina armar utandades han sin dödssuck», berättade Manne, utan att tänka på Marys bekantskap med denne hjelte. 
<sec/>
Miss Mary lät höra en sakta jemmer och sjönk afsvimnad mot stolsryggen. Miss Maud sprang upp och in i huset för att söka något luktsalt, och Manne stod der handfallen inför denna scen af kvinnlig svaghet, vid hvilken han alldeles icke var van. Emellertid kom han att erinra sig, hurusom vatten vore bra mot svimningar och fattade derför den på ett bord stående vattenkaraffinen, slog vatten i sin hand och baddade miss Marys tinningar af alla krafter. 
<sec/>
Just som han var som bäst inne i denna för en lång karl tämligen tafatta operation, hörde han dörren åter öppnas och trodde det vara miss Maud, som återkom. 
<sec/>
Men så raskt hade hon icke funnit reda på saltet. I stället var det nu manliga steg, som burdus störtade fram och en manlig hand, som fattade honom i kragen, medan en uppretad röst utropade: »Usling, hvad fan har ni med min syster att göra?» 
<sec/>
Manne vände sig om ögonblickligen. Den der vräkiga tonen och det der spotska ansigtet kände han till förut. Det var mannen från biljarden i Richmond! Aldrig i sitt lif hade han känt sig så häpen. 
<sec/>
Igenkännandet var ömsesidigt. Den bleke, unge mannen der med de flammande ögonen och de skälfvande näsborrarna, i hvars ansigte hela det sydländska heta blodet syntes koka, var flickornas broder, den hemkomne James Tyler. 
<sec/>
Unge Tyler kunde knappast styra sig, när han igenkände den, som höll på att återkalla systern till medvetandet. »Bort!» röt han, i det han drog den föga motsträfvige Manne från kallvattensöfningen. »Bort härifrån! Hvem är ni, eländige och hvad vill ni med mig och vår familj?» 
<sec/>
Innan Manne hann svara, kom lilla miss Maud beskäftigt springande med luktsaltet, men stannade förbluffad inför den hotande situationen, der systern låg sanslös, medan hennes bror och Manne stodo gentemot hvarandra som ett par retade stridstuppar. Hon hade hört broderns vredgade utrop och blef ännu mer förvånad deröfver. 
<sec/>
»James, James», ropade den stackars flickan, »det är ju mr Moberg vi talat så mycket om.» 
<sec/>
»Det är möjligt; men jag har en särskild sak att göra upp med den här gunstig herrn.» 
<sec/>
»Det kan jag ej förstå, men så mycket inser jag, att det här ögonblicket är ytterst illa valdt. Så du gör bäst i att lemna oss genast, åtminstone tills Mary kommit sig igen. Käre snälle bror», utropade den söta flickan, i det hon slog armarna omkring James hals, »var nu lugn och gör hvad jag ber dig om.» 
<sec/>
»För din skull, söta Maud, endast för din skull», mumlade brodern nästan snopen, emedan han börjat så i bravadostil. »Er», tillade han, kastande en mörk blick på Manne i det han gick in i huset igen, »er träffar jag väl en annan gång.» 
<sec/>
»Med största nöje», svarade Manne artigt. »Jag ämnar ej försvinna och står när som helst till tjenst.» 
<sec/>
Sedan brodern aflägsnat sig, skyndade Maud till systern, som snart kom sig igen under inandandet af luktsaltet. Miss Mary ryckte på ögonlocken, slog så upp dem och lät ögonen förvirrade blicka sig omkring. Hon blef genast inne i situationen för öfrigt, ehuru alldeles okunnig om broderns uppträdande. 
<sec/>
»Ah, mr Moberg, jag har tyvärr blifvit så nervös sedan vi sist voro tillsammans, att jag nu vill svimma vid det allra ringaste», suckade hon. 
<sec/>
»Så ledsamt», beklagade Manne högst diplomatiskt. »Jag hade tänkt gå in och anmäla mig hos öfversten, men han vill väl ej bli störd denna tid på dagen. Kanske vi i stället nu kunde begagna tillfället att ta oss en promenad i värmen?» 
<sec/>
»Tack, bäste mr Moberg, det vore nog härligt, om jag ej kände mig så klen», förklarade miss Mary, i det hon matt torkade sitt vid tinningarna våta hår. »Men du Maud» – hon sände systern en glad, menande blick – »du kan gerna taga en promenad med vår gäst, du som känner så väl till trakten och vet hvar de vackraste punkterna ligga.» 
<sec/>
Manne begärde intet bättre och äfven Maud hyste samma önskan i djupet af sitt lilla hjerta, ehuru hon naturligtvis blott lät förmå sig dertill, och så gingo de bägge unga att se på utsigterna. 
<sec/>
Men de onekligen högeligen förtrollande utsigterna der i trakten berörde Manne den dagen föga. Han hade alltjemt för ögonen en annan utsigt, som sedan länge hägrat framför honom. Han återsåg långa rader jättefuror, en vild urskog, som lutade sig öfver stupande stränder, mellan hvilka en dånande fors samm snabbt och fradgande. Och längs denna härliga strand såg han sig sjelf gå arm i arm med en mörklagd qvinna af en der okänd skönhetstyp, som skulle väcka hela nejdens beundran. 
<sec/>
Och det dröjde icke länge, förrän han började visa åtskilligt af denna hägring för sin följeslagerska. Han sade Maud, att ju ljufvare minnet af henne blifvit honom, ju mera hade han börjat afsky kriget. Han hade icke velat dröja bland eldarna der, tills en kula skulle beröfva honom en arm eller ett ben eller kanske sjelfva lifvet. Det vore för hennes skull han lemnat arméen, emedan han älskade henne och aldrig känt kärlek till någon annan qvinna. Visserligen hade det varit djerft af honom, en simpel ryttare, att fatta kärlek för en fröken sådan som miss Maud Tyler, dottern till en rik och framstående man; men han vore dock icke längre simpel soldat, han var och uppträdde nu såsom ende sonen till en far, som i hans aflägsna hemland besatt stora, naturliga rikedomar. Till denne sin gamle far skulle han nu återvända, men först ville han hos hennes far anhålla om hennes hand, om han först vore viss, att han egde hennes hjerta. 
<sec/>
Sådan nu Manne stod der och med hänförelsens eld i sina ärliga blå ögon tolkade för den mörkhyade Maud sitt framtidsprogram och sin kärlek, skulle det ej ha existerat denna märkliga motsatsernas lag, denna genomgående attraktion i naturen, om icke Maud hade gifvit honom famnen full och låtit honom öfversålla hela sitt fina persikoansigte med eldiga kyssar. Stolt och styrkt deraf, ansåg sig nu Manne kunna trotsa en verld och begaf sig åter mot boningshuset för att slå sitt stora slag med den slipade mr Tyler s:or, utan att gifva sig ro att förklara orsaken till konflikten med brodern, mr Tyler j:or. 
<chapter/>

<chaptername>ADERTONDE KAPITLET.</chaptername>

<sec/>
Öfverste Tyler satt i hvad man kallade biblioteket, fastän det gamla rummet ej kunde uppvisa några hyllor, mycket mindre böcker, emedan ingen af de forna egarne velat förlägga en sådan lyx till en enkel landtgård. Emellertid stod der ett skrifbord, försedt med ett almanackspapper, uppå hvilket öfversten för tillfället skref eller låtsade skrifva, när Manne inträdde. 
<sec/>
Öfversten reste sig ett ögonblick och bjöd honom sitta med en ytterst formalistisk gest af handen. Gubben förekom nu i hela sitt uppträdande snarare lik ett snustorrt, svenskt hofrättsråd än som en af Virginiens för sin nobla och hjertliga ridderlighet så omtalade kavaljerer. 
<sec/>
Efter de öfliga helsningarna, började öfversten: »Ja, jag hörde af min son, att ni kommit hit. James har inga höga tankar om er. Han är tydligen förbittrad på er. Nå nå, i grunden är det väl en bagatell I kommit ihop om; men de menskliga passionerna ... Det är just de, som förrycka och förstora allting. Hela det här inbördeskriget är ingenting annat än uppblossandet af passionerna, så att förnuftigt folk måste klämmas emellan ytterligheterna. Hade den lugna, nyktra eftertanken fått råda, skulle vi sluppit upplefva dessa gräsliga slagtningar, detta förhatliga störande af hem och husfrid. Passionen lägger sig i allt, hm. – Men hvad för er egentligen hit, unge sir, hvad har bringat er till denna aflägsna vrå?» 
<sec/>
»Passionen, herr öfverste, bara passionen.» 
<sec/>
»Huru, passionen? Det är väl aldrig för att hämnas på min son?» 
<sec/>
»Nej, det är för att jag älskar er dotter, fröken Maud.» 
<sec/>
Öfversten sprang upp som om någon tryckt på en fjäder i stolen. Det rann ändå några droppar virginiskt blod i denna torra lutfisk. 
<sec/>
»Hvafalls? Ni älskar min dotter, ni?» utropade den gamle mannen med denna snörflande, föraktfulla näston, som blott infödda amerikaner tyckas kunna frambringa. »Och kommer antagligen till mig för att begära tillåtelse att fria till henne, hvad?» fortsatte han med hetta. 
<sec/>
»Nej, det har jag redan gjort, herr öfverste», svarade Manne kallt. 
<sec/>
Öfversten kisade åt honom med sina svarta ögon, men då de möttes af Mannes öppna blå, blef han åter hemfallen under denna fega obeslutsamhet, som han trodde vara klokhet och som förorsakat honom så mycket obehag under hela lifvet. 
<sec/>
»Och hvad svarade Maud?» frågade den gamle mannen i betydligt lägre ton. 
<sec/>
»Hon förklarade sig vilja gifta sig med mig och följa mig hem till Sverige», svarade Manne säkert. 
<sec/>
»Passion, passion», mumlade öfversten. »Ingenting annat än passionerad ytterlighet. Unga flickor förstå inte att resonera. Men huru har ni, som dock är en man, sir, och borde känna till lifvet bättre, kunnat falla på den ytterligheten att fria till dottern af en af Virginiens äldsta och anseddaste slägter? Så vidt jag vet, är ni ingenting annat än en simpel sjöman, som så att säga blef kastad i land i Baltimore, der min excentriske bror fick tag i er och skickade er hit för att bli soldat. Ni har ingen ställning, ingen förmögenhet och så kommer ni hit och vill, att jag ska ge er min dotter. Lika så gerna kunde ni springa till drottning Victoria och begära en af hennes prinsessor eller hur?» 
<sec/>
»Jag har aldrig varit förtjust i någon prinsessa», svarade Manne med ett allvar, som borde ha verkat komiskt på en person, mindre pedantisk än öfverste Tyler. »Men hvad anbelangar min fattigdom och min brist på ställning, så är det ej så farligt med någondera delen», förklarade Manne med eftertryck. 
<sec/>
»Såå, det skulle vara intressant att höra. Kanske ni, när allt kommer omkring, uppträdt här som en förklädd sagoprins och vandrande riddare, eh?» frågade öfversten, nu med en viss godmodig ironi. 
<sec/>
»Det kunde allt hitta på att hända det, herr öfverste. Jag kan till och med säga, att jag länge lefvat som under ett slags förtrollning, lik den i sagorna, tills kärleken väckte mig derur och till lifvets verklighet. I barnsligt oförstånd lemnade jag mitt fädernesland, der min far eger stora länderier, större kanske än någon plantageegare här någonsin rådt om. Dessa ofantliga sträckor äro bevuxna med sekelgamla skogar, hvilka lemna plankor, som komma att blifva mitt fosterlands förnämsta exportvara och inbringa millioner. Hittills har denna oerhörda rikedom fått stå obegagnad. Men nu har man vaknat upp derhemma och min far tillskref mig nyligen att fara hem och öfvertaga hans stora skogar. De äro större än månget hertigdöme i Tyskland. Jag har också tagit afsked ur krigstjensten och är nu på väg hem. Men innan jag lemnar detta land, måste jag ha med mig Mauds hjerta och hennes faders tillåtelse att gifta mig med henne och det är derföre jag kommit hit. Maud har skänkt mig sitt hjerta och jag hoppas, att ni, herr öfverste, måtte gifva mig hennes hand.» 
<sec/>
Mr Tyler hade åhört detta för Manne ovanligt långa anförande med ytterst häpet utseende. Men vid dess högromantiska slutstrof återfick ansigtet sin vanliga torra min af likgiltighet. 
<sec/>
»Jo jo, jaha, hör man på bara, det låter ju fasligt stort det der», anmärkte han, smått sarkastigt. »Skada blott, att jag icke vågar taga de der uppgifterna för goda så här på rak arm. För min del har jag ingenting emot er person, ehuru jag tilllåter mig säga, att jag tänkt mig en helt annan man åt min Maud. Men kan ni styrka genom afgörande bevis, att ni i ert hemland kommer att besitta en förmögenhet och en ställning, som kunna anstå min dotter, skall jag ej sätta mig emot partiet.» 
<sec/>
Full af glädje skyndade Manne fram för att fatta öfverstens hand och tacka. Men deraf blef ingenting. 
<sec/>
»Nej, sir, nej, för all del!» skrek öfversten ifrigt. »Saken är långtifrån på det klara ännu. Min son James beror mycket på och han tyckes ha en duktig gås oplockad med er, mr Moberg. Han är en svår man och den han fattar hat till, hatar han så länge han andas, såvidt han ej blir försonad. Laga, att ni kommer på god fot med honom, det råder jag er till.» 
<sec/>
»Försona mig med er son», anmärkte Manne buttert, »det är något jag svårligen kan underkasta mig. Det är tvärtom mr James Tyler, som skulle lemna mig upprättelse. Han anföll mig med en biljardkö och jag svarade med min blotta hand och att jag var starkare, bör väl inte förarga en gentleman.» 
<sec/>
»Det är just hvad det gör här i södern», förklarade öfversten. »Här tål ingen hvit af öfverklassen att ta emot ett slag, utan att hämnas.» 
<sec/>
»Dermed må det vara, huru det vill. Jag ämnar ej afstå från Maud för en örfil», förklarade Manne trotsigt. 
<sec/>
»I alla händelser får ni inte betrakta er som förlofvad med min dotter, förrän ni skaffar intyg om edra uppgifters riktighet, helst genom en amerikansk konsul – jag förmodar I han sådana i Sverige.» 
<sec/>
»Jo bevars, konsuler ha vi i hvarje småstad», bekräftade Manne med mycken stolthet. 
<sec/>
Han gjorde ännu några fåfänga ansträngningar för att få sitt fästmanskap officielt erkändt. Men öfversten, som alltid stannat vid halfmesyrer, ville icke höra talas derom annat än i förbindelse med ordentligt vederhäftighetsintyg. Och Manne, som icke hade hjerta att så snart skiljas från sin älskade, stannade nu några dagar på Silent Hill, solande sig i Mauds vackra ögon och utsatt för broderns vredgade blickar. 
<chapter/>

<chaptername>NITTONDE KAPITLET.</chaptername>
älskade. 
<sec/>
På tredje aftonen efter Mannes ankomst till Silent Hill satt hela familjen ute på piazzan i den ljumma qvällsluften. Det hade redan blifvit sent och man skulle till att skiljas, då ett moln af damm plötsligt sopade in från landsvägsidan och straxt derpå fyldes hela gårdsplatsen med ryttare. En enda blick var nog för att öfvertyga Manne, att uniformerna trots dammet hade en undergrund af blått. 
<sec/>
Han kunde förstå hvad denna visit hade att betyda och hviskade hastigt några ord till Maud, som betraktade honom med skrämda blickar. Men han bara nickade och smet genast ned till stallet, der han i blinken sadlade den bästa hästen, kastade sig upp och red försiktigt efter en fästig, tills han nådde stora vägen, der han sträckte ut allt hvad tygen höllo. Han behöfde också komma fort, emedan färden gälde Miskels gård, hvars läge han tagit väl reda på under ditvägen. Den låg nästan halfvägs emellan Middleburg och Upperville. 
<sec/>
När han ridit i denna fart ungefär en timme, kom han till en hög backe, som på båda sidor var omgifven af tät skog. När han ridit upp till sjelfva krönet, lät han hästen pusta en smula och betraktade närmare belägenheten så godt han kunde. 
<sec/>
Under sin tjenstgöring hos Ashby hade Manne förvärfvat en rask blick för terrängförhållanden, och just här tyckte han sig finna en position, utomordentligt väl afpassad för ett bakhåll. 
<sec/>
Utan längre funderingar lät han dock hästen åter sträcka ut och nådde ändtligen Miskels gård sent på qvällen. Miskels var ett anhaltställe, der vägfarande bruka stanna öfver natten i stora lider, längs efter hvilka löpte långa, primitiva krubbor. Manne stälde in hästen här, hvarefter han gick fram till det gamla, bofälliga huset och knackade hårdt på fönsterposten. 
<sec/>
Huset tycktes vara öde. Ingen svarade. Men Manne förstod, att de innevarande voro på sin vakt och helst ville slippa visiter, som kommo denna tid af dygnet. Derför bultade han på ihärdigt. Ändtligen brummade en rå basstämma: »Hvem i helvete för ett sådant väsen här? Förstår ni inte, att folk vill vara i fred så här dags på dygnet?» 
<sec/>
»Jag söker Jim Wiltshire, ursäkta mig», svarade Manne höfligt. »Jag har ett ytterst angeläget ärende till honom. Finns han här för tillfället?» 
<sec/>
»Jo, Jim är här, men han står inte att få ut i qväll. Det har dragit för många vargar förbi», bullrade basstämman. 
<sec/>
»Ah, låt mig få tala vid honom sjelf, är ni snäll. Det är fråga om något, som inte tål uppskof, förstår ni», försäkrade Manne ifrigt. 
<sec/>
»Godt, jag kommer ut, så får jag höra hvad ni gnäller om så dant», förkunnade basen. 
<sec/>
En dörr knarrade och en kortväxt, axelbred, fyrkantig karl klef ut och gick fram till Manne. 
<sec/>
»Hvad är ni för en gynnare, som söker mig så här ifrigt? Jag är Jim Wiltshire, i fall ni inte annars känner igen mig på utanskriften.» 
<sec/>
»Jag är bekant och gammal kamrat med den här Black, ryttaren, som är hemma på permission, och genom honom vet jag, att ni står i spetsen för ett band duktiga karlar, som gifvit sig tusan på att klappa om yankees, när de få tillfälle. Nu kan jag tala om för er, att yankees just nu som bäst helsa på hos öfverste Tyler på Silent Hill.» 
<sec/>
»Den gamle räfven! Den må de gerna dansa om med som de behaga. Han har för resten gått eden», brummade Jim i sitt täta skägg. 
<sec/>
»Men han har en son och två döttrar, som äro så ifriga secesser ni någonsin kan önska och det är nog dem de sigta åt», menade Manne, som stod som på nålar, otålig som han var, att den fyrkantige Wiltshire skulle sätta sig i rörelse. 
<sec/>
Men Jim var lika betänksam som han var tapper. »Yankees ä ute med ett helt kompani. Jag har nog sett dom och vi ä för få för att kunna göra någonting åt så många», menade han. 
<sec/>
»Det hörs, att ni inte varit med Ashby, Wiltshire», sade Manne i skrytsam ton. »Jag såg en backe här på vägen, der fem man skulle kunnat skingra hundra, om de vore raska karlar och skickligt uppstälda.» 
<sec/>
»Ja, i Huntersbacken ja. Men det är inte vid Silent Hill det.» 
<sec/>
»Naturligtvis hinna vi nu inte göra något vid Silent Hill. Min mening var, att ni Wiltshire skulle hjelpa mig att hugga dem i hampan på återvägen derifrån. Det hinna vi, om vi rappa oss. Vi kunna berga hvad de roffat åt sig på Silent Hill och komma öfver några goda hästar på köpet», tillade Manne, som kände sina »pappenheimare» och visste, att kärleken till plundring var minst lika stor som kärleken till fosterlandet. 
<sec/>
I ett ögonblick blef den fyrkantige som förändrad, öfvergaf sitt säfliga sätt och vardt pigg och rörlig som en ekorre. 
<sec/>
»Ja, vi få välan ge oss ut då», sade han kort, hvarpå han sprang in i huset och om en liten stund återkom med en barbent, mager liten flicka, till hvilken han hviskande lemnade några adresser, hvarpå hon sprang i väg och snart försvann i qvällens mörker. 
<sec/>
Sedan vände sig Wiltshire till Manne. »Rid ni förut till Hunters backe, så komma vi efter, allt som vi hinna upp. Jag har satt ut den till mötesplatsen. Hoppas ni deltager i polskan, om jag spelar opp den?» hemstälde han. 
<sec/>
»Ännu har jag qvar min revolver, och att jag kan begagna den, ska ni nog blifva varse», svarade Manne med tillförsigt. 
<sec/>
»Godt. Rid då på till backen, så ska vi snart vara efter. Gossarne klicka aldrig i sådana här fall», anmärkte Wiltshire med bistert grin. 
<sec/>
De bägge männen skakade hand, hvarpå Manne red ensam tillbaka. 
<sec/>
Det var snart full natt och en becksvart, sådan den är i dessa regioner. Hästen fick gå som han ville och då han säkerligen trodde, att färden bar åter hemåt till krubban, sprang han både fort och villigt. 
<sec/>
På den branta och långa uppförsvägen märkte Manne, när han anländt till Hunters backe och höll inne, då han uppnått sjelfva toppen. Der smög han in i skogen på ett ställe, hvarifrån han kunde urskilja hvarje ljud från bägge backsluttningarna, satt af och lade sig der, med tygeln om armen, så att hästen kunde beta, medan bägge väntade på hvad komma skulle. 
<sec/>
Och en dyster väntan blef det. Ovissheten när de federale skulle ha hunnit uträtta sitt ärende på Silent Hill, som han föreställde sig icke gick ut på annat än det slags fouragering, der man tager allt med våld som god pris, gjorde honom orolig för, att de skulle hinna passera backen först och sedan möta och en för en taga de guerillas, som nu skyndade till mötesplatsen. Å andra sidan lyssnade han otåligt till hvarje ljud, som kunde härröra från de senares annalkande. 
<sec/>
Men ingenting afbröt nattens djupa stillhet annat än knastrandet från hästens tänder, som afbetade blommorna och gräset vid tallarnas fot. Denna djupa enslighet verkade nedstämmande på Mannes lifsandar liksom de sig hopande molnmassorna på sjömannen, innan ovädret verkligen bryter löst. 
<sec/>
Men tyst! Hördes der icke nere i backen, åt Uppervillehållet till, fasta hofslag? Det måtte vara en tung häst detta och icke någon af dessa »Rangers’» lätta springare. Mannes ögon, som genom öfning fått en viss förmåga att genomtränga mörkret, sågo nu ryttaren. Han var fyrkantig. Ingen vanlig häst kunde bära den klumpen. Det var Jim Wiltshire i egen, bred person. 
<sec/>
Manne gick fram och mötte honom. 
<sec/>
Jim studsade litet, men kände genast igen honom. »Jaså, det är bara ni», anmärkte han. »Ingen annan varit synlig än?» 
<sec/>
»Ingen enda käft af hela ert utmärkta band, mr Wiltshire.» 
<sec/>
»Nå nå, de ha inte närmsta vägen de flesta af dem. De hinna nog upp. Yankees ge sig god tid, när de ä ute så der och sno. Ett ypperligt ställe det här för ett öfverfall, det måtte jag verkligen tillstå.» 
<sec/>
»Skulle tro det. De ha trossen långt inne bland eftertruppen. Hela förtruppen och mer dertill har kommit nedför den här sidan af backen, förrän vagnarna hinna upp hit till krönet. Det är just då vi låta höra af oss. Pang! och så rusa vi på vagnarna, vända dem och jaga genom eftertruppen, som knogar uppför backen. Den blir skingrad och innan förtruppen hunnit vända och kommit uppför den här sidan af backen igen, böra vi vara undan med vårt byte. – Hvad säger ni om min plan, mr Wiltshire?» 
<sec/>
»Jo, nog är den bra i sin sort. Frågan är bara, huruvida mina tio man jemte ni och jag kunna gå i land med den. Nog ä yankees bra stora fän, men att ett helt kompani skulle låta öfverraska och klå sig af ett dussin män, vill det vara mycket kurage till att tro», menade den fyrkantige, som såg alltför tvärsäker ut för att öfverlemna sig åt några illusioner beträffande öfverlägset mod. 
<sec/>
»Nu ska inte mr Wiltshire vara ledsen», uppmanade honom Manne. »Saken gäller blott att sköta om de här yankees moral, som general Stonewall Jackson kallade det. Vi ska förmå dem att tappa hufvudet med detsamma. Vi instruera våra karlar på det viset, att de taga godt korn på närmaste ryttare och sigta lågt; att de inte få skjuta en enda af de hästar, som äro spända för vagnarna; och att de kasta sig öfver ryttarne så fort de skjutit, huggande med hvad de ha, sablar, karbiner eller bowieknifvar. På det viset – – ». 
<sec/>
»Tyst!» hviskade Wiltshire. »Här nalkas någon». Han lyssnade åt Middleburghållet och så anropade han högt: »Hvem kommer der?» 
<sec/>
»God vän med lösen!» svarade en röst nere i backen. 
<sec/>
»Lösen?» återtog Wiltshire. 
<sec/>
»Shenandoah och Stonewall.» 
<sec/>
»Godt. Passera!» 
<sec/>
Om ett ögonblick hade ryttarne – de voro två – uppnått krönet. De välkomnades, handskakades och upplyste, att de hört hästtramp bakom sig. Också infunno sig snart alla man kunde räkna på, bland dem Black, som, då han fick se Manne, genast utropade: »Aha, nu förstår jag hvad ridten gäller. Det är fråga om den der gamle skojaren – – ». 
<sec/>
Mer fick han inte fram, emedan Manne skyndade fram och lade handen på hans fula mun. »Det är inte fråga om honom», hviskade han i Blacks stora öra, »utan om hans familj, som är lika starkt secessionistisk som nånsin du och din gamla mamma. Slåss nu som jag vet, att du kan. Du har aldrig slagits för en vackrare sak i ditt lif.» 
<sec/>
Wiltshire meddelade dem sina instruktioner och förestälde Moberg såsom Ashbys forna adjutant. Han tilldelade honom äfven befälet öfver de fem, som skulle ställas upp å ena sidan i skogen. Först när han blåste i sin pipa, skulle de skjuta och rusa fram. Innan dess borde allt vara tyst som i en graf. 
<sec/>
Oron i förening med ovisshet är redan i och för sig en synnerligen obehaglig sensation. Men att tyst ligga i ett bakhåll under mörka natten i spänd väntan på striden med en mäkta öfverlägsen styrka hör till de mest spännande situationer en, låt vara aldrig så modig och behjertad, man kan blifva utsatt för. På Manne pressade dessutom ansvaret för hela tillställningen, som kanske kunde misslyckas och som måhända, när allt komme omkring, icke skulle föranleda till något, emedan det ju kunde hända, att yankees uppfört sig helt beskedligt der på Silent Hill. 
<sec/>
Men Manne behöfde ej qväljas så länge med dessa pinande tankar. Handlingens ögonblick nalkades. Nattens djupa tystnad bröts hastigt af ett klapprande ljud. Nu genljödo hofslag från Aldiehållet. Ryttartruppens annalkande hördes ej blott, det kändes. Landsvägsdammet trängde upp mellan träden. Nu rida de uppför backen. Nu, nu kan man se de förste! De rida fyra i ledet. 
<sec/>
»Stilla!» hviskar Manne till männen bredvid sig. »Hållen er moltysta! Vänten på vagnarna och tan korn på hvar sin ryttare omkring dem på denna sidan!» 
<sec/>
Ryttarne strömmade förbi, led efter led, och försvunno dundrande ned i backen. Det tycktes aldrig taga något slut, detta dinglande-danglande tåg i den beckmörka natten. 
<sec/>
Men nu, nu höres rasslet af hjul – nu gäller det att passa på. Ryttarne rida blott två och två vid vagnarna. »Pi-i-i-i!» skär en hvissling genom tystnaden. Genast knallar en salva. Skrik och fall och framrusandet af nattens gastar, dessa härdade »Mountain rangers», som upphäfde gräsliga tjut, lika indianernas vilda krigsrop, hvilka på yankees utöfvade en verkan, rent af öfvernaturlig. 
<sec/>
Manne hade varit vittne till månget melée under kriget, men röran på krönet af Hunters backe öfverträffade allt hvad han i hemsk oreda kunnat föreställa sig. Ryttarlösa hästar sprungo fnysande omkring, kollriga af förskräckelse, jagade af de snikna bergsryttarne, kuskarne på vagnarna svuro och hojtade åt sina vettskrämda dragare, medan de i mörkret nedfallna sårade hördes kvida och jemra sig. 
<sec/>
Allt berodde på att försätta fienden i panik. Förtruppen, den hufvudsakligaste delen af styrkan, hördes redan galoppera på vägen till Middleburg. Den hade hört skotten och detta »rebell-yell», som kom hvarje yankee att bäfva, och lade tydligen i väg allt hvad tygen höllo för att rädda sig undan det fruktade bakhållet. Men den mindre, ehuru ännu fruktansvärdt öfverlägsna eftertruppen sprängde redan uppför backen för att hinna sina kamrater. 
<sec/>
Wiltshire samlade i hast sina män, befalde dem att fästa de tagna hästarne vid vagnarna och för öfrigt följa med vid sidan af dem, hvarpå han kastade sig i nedersta vagnen mot backen, knuffade undan kusken, fattade sjelf tömmarna, vände, piskade hästarne till ursinne och störtade så nedför backen midtigenom den uppmarscherande kolonnen i vildaste fart. Han stod der som en af de gamle på sina stridsvagnar. 
<sec/>
Manne kastade sig på samma sätt öfver den andra vagnen och Black öfver den tredje. 
<sec/>
De voro säkra karlar, som höllo i tömmarna och de ursinniga hästarna störtade öfver allt i sin galopp nedför backen. Allt hade gått så fort och öfverraskande, att de förbluffade ryttarne alldeles ofrivilligt skyndade sig undan för denna dundrande lavin, som hotade att krossa dem. På det sättet kommo guerillorne undan med sitt byte ned på vägen till Aldie. 
<sec/>
Wiltshire saktade farten så snart han kunde antaga sig vara utom förföljelse och skrek åt de efterföljande: »Är det någon här, som känner en annan väg till Silent Hill än så här efter stora landsvägen?» 
<sec/>
Man hörde åtskilliga »nej, nej». 
<sec/>
»Jag tycker ändå bestämdt, att jag hört talas om en sådan väg», återtog Wiltshire. »Snart ha vi väl de djeflarne efter oss, när de upptäckt, huru få vi voro.» 
<sec/>
»Det är rätt, det finns en annan väg än sjelfva landsvägen till Silent Hill», hördes en röst yttra från baksidan af den vagn Manne körde. 
<sec/>
Manne hade under den hastiga farten och i mörkret icke kommit att lägga märke till, hurusom utom kusken det fanns ytterligare två män i den vagn han körde. Han såg sig omkring vid förnimmandet af rösten och upptäckte då två män på mjölsäckarna i bakre delen af vagnen. Den ene var en afsuten ryttare i blå uniform, som bevakade den andre, synbarligen hans nu f. d. fånge. 
<sec/>
»Hvar ligger den vägen?» återtog Wiltshire igen. 
<sec/>
»Den ligger vid ett stort stenblock ett stycke härifrån till venster. Det står ’1828’ inristadt på stenen, derför att min farfar lät anlägga vägen det året.» 
<sec/>
»Det var fan hvad du måtte vara förnäm», anmärkte Wiltshire, som kände sina gossar och väl visste, att ingen af dem haft förfäder, som varit i stånd att bekosta någon väganläggning. 
<sec/>
»Hut, plumphuggare der!» mumlade fången med detta skroderande näsljud Manne så väl kände igen. »Jag är senator Charles Tylers sonson, om han det vill veta.» 
<sec/>
Nu visste Manne, hvilken fånge han återtagit. Det var ingen mer och ingen mindre än James Tyler, hvilken yankees lagt embargo på, derför att han naturligtvis ej kunnat lägga locket öfver sin bornerande svada. 
<sec/>
Manne vände sig om och adresserade sig till passageraren i bakre delen af vagnen. »God afton, mr. James Tyler», helsade han. »Vi träffas alltid under utomordentliga omständigheter. Huru står det till, sir?» 
<sec/>
»Ni må så säga, mr. Moberg. Nu känner jag igen er riktigt, ehuru jag strax misstänkte att det var ni, som störtade in i vagnen på grund af den stora figuren. Jag förmodar det är er jag har att tacka för den här festliga öfverrumplingen, som bragte mig min frihet?» 
<sec/>
»Det är nog så, åtminstone till största delen, mr Tyler», svarade Manne långsamt och tillade, dragande på orden: »Och om ni vill låta det här försona hvad som hände i Richmond, skulle ni göra mig mycket lycklig. Jag skulle aldrig ha gjort mig skyldig dertill, hade jag vetat, att den, jag slog till, var brodern till miss ... miss ...». 
<sec/>
Manne förstummades af en blyghetskänsla, som gjorde det omöjligt att få namnet öfver läpparna. 
<sec/>
»Nåå ... miss ... hvilken miss?» morrade unge mr. Tyler med nästan storknande stämma. 
<sec/>
Det var så mycket nasalljud i den, att Manne fann sin sak vara hopplös. »Det säger jag inte», svarade han blott kort och egnade derefter hela sin uppmärksamhet åt transporten. 
<sec/>
De vände snart vid den omtalade stora stenen och framkommo på morgonsidan till Silent Hill, der de mottogos med icke ringa öfverraskning. Den stora »reqvisition» yankees uttagit och som skulle betalas efter krigets slut, om öfverste Tyler då i alla afseenden kunde ådagalägga sin »loyalitet», hade de aldrig drömt om att få återse. Och nu återfördes hela partiet. Det fattades icke så mycket som en höna, emedan fouragepartiet saknat tid att använda något. 
<sec/>
De få fångarne lössläpptes sedan de aflagt ed på att ej bära vapen mot sydstaterna under kriget och icke för någon omtala öfverfallets rätta natur. De måtte ha hållit sin ed, emedan befälhafvaren för afdelningen vid Middleburg rapporterade till sin öfverste, att hans ryttare blifvit öfverrumplade af en stark sydstatstrupp, för hvilken de måste draga sig tillbaka. 
<sec/>
Manne sjelf skördade ej så stor fördel af sin flinka handling som han kanske skulle ha gjort, derest icke allt gått så bra och förträffligt. Man hade plundrat på Silent Hill om qvällen och så kom man på morgonen och återstälde alltsammans. 
<sec/>
Manne hade inom sig räknat ut, att han skulle återvända i triumf, medförande det röfvade och så få prinsessan och halfva konungariket, såsom det hette i sagorna. Men derpå blef han lurad. 
<sec/>
Af den uppblåste mr Tyler j:or hade han hört tillräckligt för att veta, huru landet låg der, och hvad beträffar Tyler s:r, så lemnade denne 10 dollars åt hvarje af deltagarne i konfederata penningar samt 30 åt Wiltshire, anföraren, utan att synas medveten om, att Manne gjort det ringaste åt saken. Nej, att vinna sin sköna genom bragder, dertill var tiden visserligen förbi, äfven i de ridderliga sydstaterna. 
<sec/>
Mauds vackra blickar gåfvo honom väl full ersättning för hans raskhet och mod. Men herrarnes bemötande kände han så pinsamt, att en fortsatt vistelse på Silent Hill blef honom allt mera outhärdlig. Tillfölje deraf beslöt han att lemna giftermålsunderhandlingen i det skick den var och lita på, att underrättelserna från Sverige skulle göra slag i saken. I alla händelser hade han uträttat med sin resa dit så mycket, att han var viss om sin älskades hjerta, och det är ju hufvudsaken i den romantiska period, då mannen är ett och tjugu. 
<sec/>
Han begagnade derför första tillfälle han kunde till att taga farväl särskildt af Maud, förklarande henne, huru deras sak stod, och bedjande henne ej misströsta, då tårarna derunder våldsamt bröto fram, såsom de alltid pläga göra hos unga, ömma flickor vid liknande hjertskakande tillfällen. Men då Maud ej tycktes vilja låta trösta sig, blef den manhaftige norrländingen djupt sentimental och lofvade henne, att så fort kriget blefve slut, skulle han komma öfver från Europa och hemta henne som brud med ett eget fartyg, bygdt af timmer ur hans egen skog. Denna storartade framtidshägring klarnade Mauds näpna ansigte och de unga skildes åt med mindre än hälften af den förtviflan man vid dylika tillfällen brukar få till lifs i romaner. För öfrigt lemnade han de andra parterna in statu quo beträffande giftermålsfrågan, som han väl märkte icke kunde finna sin lösning på Silent Hill. 
<chapter/>

<chaptername>TJUGONDE KAPITLET.</chaptername>

<sec/>
Åter steg han af vid Camden stationen, vår hjelte, den punkt, derifrån han utgått att möta så många faror och äfventyr. Och återigen beträdde han Pratt street, der han fick sitt första elddop. Vid inträdet i hotellet vid den välkända tvärgatan återsåg han ett par stora öron med ofantliga ringar, tillhörande en neger i röda fadermördare, som vid hans åsyn utropade: »Kors Herre du Jemine, ä’ de inte massa Mobarry, kummin direkte från krigen? Nå, det vara någe för min marse. Pyttagorass» , skrek han till en yngre svarting, »jumpa strax opp te marse Tyler, rapport massa Mobarry här i hotell». 
<sec/>
»Ah, massa Mobarry», fortsatte den lifliga portiéren, »ingen ben borta, ingen arm, ingen hofved, ha, ha, ha! alldeles som mi.» Han sprattlade med sina egna extremiteter på det mest groteska sätt och grinade med sitt becksvarta ansigte som en väl naggad vörtlimpa. »Dem yankeeträsnitt med så månge tusende skräcklia döa barre legn, inte så på sjelfva krig, mej tro. Nej, och ändå marse Tyler mej tala om massa Mobarry slagits så – hu – – !» 
<sec/>
I detsamma kom unge Pyttagorass nedrusande och skrek med anden i halsgropen: »Massa Mobarry – –  vassego – – strax stiga upp till marse Tyler. Micke brådt! Folj mi, vassego!» 
<sec/>
Om en minut var Manne välkomnad af mr Harry Tyler, som med äkta sydländsk liflighet omfamnade honom flera resor. 
<sec/>
Det första Baltimore-Tyler sporde var, af hvad anledning Manne lemnat sydstatshären. Manne, som fullväl kände hans fanatiska åsigter beträffande södern, aktade sig väl för att rent ut förklara sig ha slutat, emedan kriget ej angick honom och han icke kände vidare lust att riskera lem och lif för en sak, som ej det ringaste intresserade honom. Deremot sade han honom, att han fått ett bref från sin far i Sverige, som uppmanade honom att återvända och öfvertaga dennes affär, om hvars storartade beskaffenhet han sökte gifva mr Tyler de lifligaste begrepp. 
<sec/>
Denne, som sjelf mottagit och vidare befordrat brefvet från Sverige, kunde icke undgå att inse riktigheten af Mannes beslut och fann sig äfven deri, under hopp, som han sade, att det aldrig skulle felas tappra hjertan på den »rätta sidan». 
<sec/>
Sedan herrarne tömt några glas af det ypperliga vin Tyler låtit servera med anledning af sin kämpes återkomst, blef Manne så pass dristig, att han vågade anförtro mr Tyler sin kärlekshistoria och den snöpliga utgången af sin begäran om Mauds hand på Silent Hill. Han tillade, att han funnit mr Harry Tyler så god och vänlig, att han skulle ha djerfts att bedja honom uppträda som medlare, derest han ej af öfverstens beteenden och vissa yttranden trott sig märka, att mr Harry Tyler ej kunde utöfva något inflytande på familjen Tyler i Virginien. 
<sec/>
»Jaså, tror ni det?» utropade Tyler, i det han sprang upp från soffan. De svarta ögonen blixtrade och han gick fram och tillbaka som en tiger i en bur, samma eldiga personage som Manne kände från deras första möte. 
<sec/>
»Jaså, ni tror, att jag saknar allt inflytande hos min familj!» ropade han, röd i ansigtet som en tuppkam. »Åhnej, det är allt Harry Tyler som kommenderar Hugh Tyler och inte tvärtom». 
<sec/>
»Hör på», fortsatte han lägre och tillreglade dörren, »efter du väl en gång ska tillhöra familjen och kalla mig onkel, så skall jag nu tala om för dig åtskilligt, egnadt att sätta dig in i förhållandena, så att du må inse, hvarför jag kan kommendera öfversten och få honom att ta reson, om jag blandar mig i spelet. Det blir en lång historia, som jag inte yppat för någon, men som du bör veta för att förstå min ställning gent emot min bror. 
<sec/>
Vår far var en gammal man, när han gifte sig och hade inga andra barn än Hugh och mig. Som alltid någon af vår slägt bestämdes för militärståndet och min äldre bror var en rädd och mjäkig pojke, beslöt far min att sända mig till West- Point. Men innan det skedde, hade jag gått och förälskat mig i Clary Heaton, dottern till en plantageegare i vårt grannskap. Jag var vid dina år då» – han strök sig otåligt öfver det grånade håret, liksom denna jemförelse väckte bitterhet i hans själ – »kanske litet yngre, men säkert är, att min kärlek var djup, af det slaget, som man aldrig glömmer, af det slaget, som heter: ’denna eller ingen!’ Jag var en högromantisk yngling och Clary min första och enda flamma. Denna förbindelse blef visserligen icke officielt eklaterad, men den var känd och tyst gillad af de bägge familjerna. Allraminst var förhållandet obekant för min äldre bror, som tvärtom agerade vår förtrogne. När jag kom till West-Point, ansågs jag mest passande för flottan och tog till slut en god examen, den fjerde i min klass. Jag utnämdes till underlöjtnant och kommenderades på kanonbåten Passaic, som skulle kryssa i Vestindien. Tiden för ombordgåendet var så kort tilltagen, att jag icke hann hem före afresan. Meningen var annars, att vi skulle bli förlofvade, då jag fått min officersfullmakt. Emellertid var förhållandet mellan mig och Clary det allra ömmaste och förtroligaste vid min hemmavaro under ferierna. Föga anade jag då, att jag för sista gången satte foten på gamla Virginiens jord. 
<sec/>
Nåväl, vi kryssade länge och väl derute, tills en ful qväll, just som vi jagade en misstänkt seglare in under en af de mindre öarne, vi plötsligt sutto fast på ett undervattensgrund ett stycke från kusten. 
<sec/>
Vi lodade och undersökte båtens läge, hvarvid vi funno, att hon ej skjutit långt in på grundet, utan att det var djupt vatten strax akteröfver. Vi lättade förskeppet så mycket vi kunde, men sutto der ändå. Till slut slog vinden om och en bris sprang upp från land, så att vi satte till segel för att backa henne ut. Brisen friskade till allt mer och vi hade godt hopp att komma loss. Men det gick icke, som vi hoppades, utan plötsligt rusade hon af grundet med aktern förut och sjönk genast. Bottnen hade krossats under det hon arbetade sig lös och Passaic gick ned i djupet. Jag fick tag i en lucka, gjorde några kraftiga simtag med den för att undvika hvirfveln och flöt sedan rätt bra. I början såg jag några af kamraterna kämpa för lifvet med vågorna, men sedan försvunno de alla i sina våta grafvar. 
<sec/>
Jag hade fått tag i en bändsel också, när vi gingo ned. Med den najade jag mig fast på luckan och flöt och spolades öfver länge och väl bland sjöarna. Men till slut minnes jag ingenting, förrän jag qvicknade vid i en koj i en liten mörk skans, som upplystes af en från en takbjelke hängande lampa. 
<sec/>
»Nu öppnar han korpgluggarna», sade den grofve karlen, som frotterade mig. 
<sec/>
»Gå då din väg!» kommenderade en annan, som satt på kojkanten vid fötterna. Han var en ännu gröfre man med en underkäk, hvartill jag aldrig sett maken i bredd. 
<sec/>
När vi blifvit ensamma dernere, flyttade han sig längre upp och stirrade på mig en lång stund som om han velat undersöka minsta skrymsla både invärtes och utvärtes. Till slut frågade han, om jag kunde navigation, hvarpå jag svarade, att jag nyss tagit min officersexamen med fjerde rummet i klassen. 
<sec/>
’Well, du är just den man jag behöfver’, sade han, ’en som kan navigera en skuta på långturer och vill du gå med mig, behöfver du inte vara ledsen öfver att du förliste med den der yankee man-of-war’en. Jag har en söt samling kanaljer till besättning här och ingen af dem brydde sig om att berga dig der du låg och flunkade som en långhals i en planka, utan jag måste sjelf ge mig af, så att du har då mig att tacka för ditt lif. Jag är ledsen vid affärerna i dessa farvatten och tänker skaffa mig en större skuta och vill derför ha en förste styrman, som förstår sig på navigationen ordentligt och som jag kan lita på i öfrigt. Vill du bli min styrman, så får du bättre betaldt, än du hade vid flottan. Vill du inte gå in på mitt erbjudande, så najar jag dig fast vid luckan igen och stöter ut dig från bord. Ett af de tu. Du har en halftimma att tänka öfver saken!’ 
<sec/>
»Hvad skulle jag göra?» fortsatte mr Harry Tyler, som synbarligen ännu ryste vid framkallandet af detta aflägsna minne. »Den der mannen med de breda käkarne var säkerligen fartygets skeppare och såg kallblodig nog ut att göra hvad han hotade med. Hvad slags farkost det var, hade jag svårt att förstå, men att döma af dimensionerna i skansen och de tre kojerna kunde det blott vara en mindre skuta. Om jag lade det ena till det andra, så var det tydligt, att jag kommit i slanger med något slags laglöst slödder, som inte skulle räkna så noga med ett menniskolif mer eller mindre. Troligen voro de smugglare eller ännu värre. 
<sec/>
Valet blef inte svårt under intrycket af, att talet om luckan icke var något skräflande skämt. Visserligen var jag officer i Förenta Staternas flotta, men jag var också en ung, lefnadsfrisk man, som satte högt värde på lifvet. Och om man då hade bjudit mig att mönstra som kock på ’Flygande Holländaren’, för att rädda lifvet, skulle jag tagit emot anbudet. Så att jag svarade skepparen, att jag skulle bli hans styrman. 
<sec/>
Då fick jag genast gå akterut och få torra kläder, då jag märkte, att fartyget var en kutter på hvad det tycktes 25 tons, säkerligen en f. d. lotsbåt, som på något märkvärdigt sätt kommit i skepparens, Elias O’Flannagans händer. Troligen hade den begagnats till smuggling af tobak. Det må emellertid vara huru som helst dermed, så gingo vi nu in till Havanna, der skepparen sålde kuttern och köpte briggen »Zenobia», en Baltimoreklipper, som han kände till för dess seglande egenskaper, och med den foro vi till Afrika och fraktade öfver svarta. 
<sec/>
Men så fort jag kom till Havanna, skref jag genast ett bref till Clary Heaton, hvari jag underrättade henne, att jag sannolikt var den ende räddade från Passaic, men att detta borde hållas hemligt för alla utom mina närmaste, emedan jag gått ut på äfventyr för att förtjena penningar och man gerna kunde anse mig för död vid flottan. Jag skref till henne äfven sedan tidt och ofta och äfven till min broder Hugh, men som jag icke ville skrifva dem på näsan hvar jag seglade, lemnade jag aldrig några adresser, så att de icke kunde svara. Men att bägge visste, att jag var i lifvet och mådde bra, derom var jag alldeles säker. 
<sec/>
Vi gjorde många lyckliga resor mellan slafkusten och Kuba. Det vill säga, några lustturer var det visst inte, men vi förlorade få negrer under vägen och undgingo de örlogsskepp, som då och då jagade oss. Den tiden funnos inga ångbåtar, och Zenobia var en märkvärdig snällseglare. O’Flannagan förtjenade mycket penningar, som han dock aldrig satte in i banker, utan förvarade ombord i kontanter. Han ville väl inte väcka upp någons nyfikenhet på sina angelägenheter. 
<sec/>
Men en natt försvann han från sina skatter. Han var väl svår mot negrerna, den der kapten O’Flannagan. Fyra af dem han låtit piska en qväll bröto sig upp på natten genom luckan, kastade sig öfver honom och hyfvade honom i sjön. Vi försökte rädda honom, men fingo aldrig tag i kroppen. Hvad negrerne beträffar, så voro de ju svarta allihop och ingen kunde skilja mördarne från de andra i rummet. 
<sec/>
Ingen af besättningen var ordentligt förhyrd. O’Flannagan hade alltid plockat upp de mest förhärdade sjövrak här och der på krogarne. De hade kommit ombord fulla och O’Flannagan hade låtit dem gå för ’a run’. Ingen af detta usla pack hade ringaste aning om lag och förordningar, så att jag utan protest öfvertog både brigg, slafvar och pengar. Jag gick till Havanna och sålde der utan svårighet både fartyg och svartingar och for derifrån öfver hit till Baltimore, emedan jag hade beslutat att återvända hem och ånyo inträda i samhället. 
<sec/>
Knappast hade jag dock landstigit, förrän jag stötte på en handlande från min hemtrakt, som var inne i staden för affärer. Han blef icke mindre förvånad, när han fick syn på mig, som han hört vara död för längesedan, än jag blef, då han berättade mig om far mins död och min brors giftermål med – Clary Heaton. Min broder hade tillträdt Oakhill och ingen hade sagt ett ord om mig. Jag var som död och begrafven. 
<sec/>
Jag stod der som träffad af åskan. Att börja med kunde jag ej tänka någonting. Men så mycket hade jag klart för mig, att hem ville jag icke fara. Att återse min fästmö såsom min brors hustru skulle bli mig alldeles för outhärdligt. 
<sec/>
Jag beslöt derför att stanna i Baltimore och göra mig underkunnig om förhållandena hemma, förr än jag gåfve något lifstecken ifrån mig der. Jag uppdrog åt en slipad karl att mot hög betalning fara dit för att obemärkt i tysthet göra de mest minutiösa efterforskningar. Huru den der Lowell, mitt ombud, bar sig åt, är mer än jag vet, men nog måtte han ha tisslat och tasslat djupt nog i trakten. Han underrättade mig, att mina bref till Clary Heaton alltid hemtats vid poststationen af min bror egenhändigt och att intet af dem sannolikt framkommit till henne. Åtminstone hade hon blifvit alldeles utom sig, när hon fick höra, att jag lefde och ej var längre borta än i Baltimore. Hvad min gode broder Hugh beträffar, så hade han vid vår fars död tagit för sig hela kakan. Han hade blott företett en skrifvelse från marindepartementet, hvilken gaf tillkänna, att jag gått till botten med Passaic, då saken ansågs klar –». 
<sec/>
»Ja, den saken, ja», afbröt Manne. »Men jag kan inte inse, hvad hela denna långa historia har att göra med min sak eller rättare vår sak, Mauds och min?» 
<sec/>
»Lugn, en smula lugn!» uppmanade den liflige gamle herrn, som likt en skottspole sjelf rastlöst promenerade från hörn till hörn. »Jag funderade länge, huru jag skulle ställa mina påsar. På inga vilkor ville jag återse Clary som min brors hustru. Lika litet önskade jag förorsaka henne obehag genom att helt plötsligt uppträda som arfskräfvare mot hennes man. Jag måste följa en annan kurs. 
<sec/>
Jag hade kommit hit till Baltimore med några af de bästa och yngsta negrerna, som jag tagit undan för mig sjelf af lasten. Nu föll det sig så, att jag just då kunde få komma öfver ett hus vid hamnen för någorlunda skapligt pris. Jag hade godt om penningar äfven utan annekteringen från O’Flannagan, som jag dock kunde begagna, tills jag snokat reda på dennes arfvingar. Så att jag köpte huset och inredde det till ett boardinghouse, der jag gjorde mina negrer till uppassare, sedan de lärt sina sysslor och en smula engelska. Jag fann snart, att detta inbringade mig mycket mer, än om jag fått hälften af gamla plantagen. Ty jag hade fått reda på, att arfvet efter min far var smalt nog, emedan han lefde flott och plantagen sedan länge skötts dåligt och ej på långt när var så gifvande som förr. Min bror, som alltid varit opraktisk och ej förstår sig på affärer, skulle ha blifvit störtad, om jag med ens öppet uppträdt och fordrat min andel.» 
<sec/>
»Ännu kan jag inte inse, huru jag och Maud ...», insköt Manne, som länge tyckt onkeln vara väl långrandig. 
<sec/>
»Kommer dit strax!» skrek mr Tyler. »Ser du, jag ville inte förorsaka Clary några bekymmer och derför teg jag med mina qval. Men du må inte tro, att jag ändå lät bror min sitta der i fred med hela kakan. Nej bevars! Jag lät skicka ned till honom en smart lagkarl, som pinade ur honom en inteckning på halfva hans egendom under löfte, att jag icke skulle bryta ut min del på länge. – Förstår du nu, hvem som får lof att lyfta på hatten, jag eller öfversten?» 
<sec/>
»Ja, det förstås nog. Men huru går det för mig och Maud?» frågade Manne otåligt. 
<sec/>
»Alldeles utmärkt. Jag skrifver till bror min: ’låt den långe svensken få din yngsta dotter, annars säger jag upp min inteckning, på hvilken du inte ens kunnat betala räntorna de senaste åren.’ Och du får den der söta Maud lika säkert, som om du i dag blifvit vigd vid henne. Jag gratulerar!» slöt mr Tyler, i det han höjde sitt glas och drack honom till. 
<sec/>
»Tusen tack!» jublade Manne. »Tack! Onkel har befriat mig från en tryckande ovisshet. Det var ingen dum dag den, vi stötte ihop här vid barrikaden. Den bringade mig lycka ändå till slut. Skål för södern och de grå!» 
<sec/>
Manne fick, under det han gästade mr Harry Tyler, till och med se sjelfva inteckningarna i Oakhill och Silent Hill, så att han blef fullt säker på det tryck, deras innehafvare var i stånd att utöfva. Och med den pressade ställning, hvari sydstatsinvånarne då befunno sig och sannolikt komme att ännu djupare försänkas i efter krigets slut, var det ringa tvifvel om, att ej öfversten och hans högdragne son skulle nödgas gifva med sig. 
<sec/>
Under samtalen om de ekonomiska ärendena vidrördes äfven frågan om O’Flannagans efterlemnade skatter. Mr Harry försäkrade, att han länge låtit lysa efter dennes slägtingar i trakten af Cork, derifrån han uppgifvit sig härstamma, men att ingen infunnit sig för att efterhöra det antagligen högst oväntade arfvet. 
<sec/>
I Sverige ha vi en lag om dana-arf. Vi veta ej, huruvida en liknande finnes i Irland. Säkert var emellertid, att mr Harry Tyler med god smak behöll slafhandlarens skatt för sig sjelf och derigenom kunde visa sig så »gentlemannalik» gent emot brodern. Manne afhöll sig dock från hvarje anmärkning beträffande sin varmhjertade välgörare, ehuru han med sin gammaldags moral började tycka, att äran af en förbindelse med en af Virginiens äldsta slägter just ej egentligen var så utomordentligt stor. 
<sec/>
Efter att sålunda ha verkat för sin kärleks lycka allt hvad han kunnat och fått löfte om bref från mr Harry Tyler rörande dennes klämmande af brodern, gick Manne ombord på en ångare till Europa för att återse sin gamle far och sin fosterbygd. 
<chapter/>

<chaptername>TJUGONDEFÖRSTA KAPITLET.</chaptername>
ordentligt galant. 
<sec/>
En vacker dag på våren 1865 syntes en ovanligt stor samling folk packad vid midten af den rad magasin, der Gefles grosshandlare den tiden hade sina varuförråd upplagda. Allas blickar voro riktade tvärt öfver ån, på hvars motsatta strand ett fartyg, smyckadt med flaggor, syntes stå färdigt att löpa af stapeln. 
<sec/>
En sjösättning utgjorde den tiden, då Gefle ännu var Sveriges mest skeppsbyggande stad, alldeles icke något ovanligt skådespel. Men denna gången voro åskådarne mycket talrika, dels derför att fartyget länge beundrats såsom ovanligt vackert, dels emedan det icke tillhörde någon af de dervarande rederifirmorna. 
<sec/>
Det hade till egare den jättelike unge mannen, som gick med roparen i handen deruppe på kajuttaket och kommenderade efter hvartannat »Kapa stapelblocken!» Kapa stötterna!» och till sist det andlöst afvaktade »Bräck sidlåsen!» hvarefter den smidiga modellen gled från bädden ned i ån, der den snart graciöst red upp för stopptåget, medan ur roparen smattrade: »Maud and Ashby», hvilka namn också prålade på den samtidigt utslagna, breda namnvimpeln i toppen af den högsta flaggstången. 
<sec/>
»Maud &amp; Ashby» mumlade man undrande bland mängden, som annars var van, att fartygen döptes med mera bekanta namn. Men våra välvilliga läsare torde genast inse, att den, som gifvit skeppet detta namn, icke kunde vara någon annan än Manne Moberg. 
<sec/>
Vår hjelte arbetade som ett bi under åren 1863–64. Han hade anskaffat skickliga forstmän och ingeniörer, som uppmätt och gallrat faderns storartade skogsmarker och anlagt ett fullt, tidsenligt sågverk. Det eleganta klipperskepp, han beställt vid det berömda skeppsvarfvet i Gefle, skulle gå ut med första planklasten och göra reklam för den nya stämpeln. Manne ämnade sjelf följa med, dels för att bringa sin vara i marknaden, dels för att hemta sin brud från Amerika. 
<sec/>
»Maud &amp; Ashby» gick först norrut och lastade, hvarpå hon med ens seglade ända till Melbourne, Australien. Den snabba resan dit väckte en uppståndelse, den Manne förstod att skaffa ett piggande uttryck i tidningarne, hvilket åter hade till följd en våldsam rusning ombord för att bese det märkvärdiga och fina fartyget. Äfven Englands guvernör kom dit, och Manne, som ej besvärades af någon hinderlig blyghet, inbjöd hans excellens på en splendid lunch, en ypperlig trumf för firman Moberg &amp; Son, hvilken från denna dag steg upp som en sol på plankverldens himmel, tack vare Manne, som i Amerika fått en viss idé om, huru en affär rätteligen bör startas. 
<sec/>
Sedan Manne ytterligare festat om med och visat sin öfverdådigt präktiga kajuta för de främsta träimportörerne, lät han vända sitt klipperskepps smala näsa mot Amerika. Kursen sattes på Baltimore, dit han anlände på eftersommaren. 
<sec/>
Manne intogs af en egendomlig känsla, när han hade låtit förtöja sitt vackra skepp vid Smiths varf ungefär der gamla »Blixten» låg anno 1861. Huru väl han mindes den dag, då han i blå skjorta och sällskap med negrerne släpade fram ankaret till barrikaden för att sedan kasta sig mot bajonetterna – och nu var han egare af det vackraste fartyget i hamnen och promenerade, uppsträckt som en dandy, till Tylers hotell för att omfamna en af Virginiens vackraste döttrar. Manne var hvarken stolt eller poetisk, men nog kände han sig underligt stämd, när han nu satte sin blanklädersko åter på denna Pratt street. Det smakade saga. 
<sec/>
Hela Tylerska slägten var samlad i hotellet och helsade honom med öppna armar. Allt var klappadt och klart till bröllopet. Förstämningen öfver sydstaternas underkufvande, som skedde på våren, hade lagt sig och man andades öfverallt glädje och hopp. 
<sec/>
De bägge äldre herrarne Tyler tycktes nu vara de bästa bland bröder, sedan Harry för den opraktiske och mesige »öfversten» visat ett testamente, hvari den extravagante f. d. sjöofficeren gaf hela sin förmögenhet till den söta Maud, Mannes nyss blifna hustru, med undantag af inteckningen i Oakhill och Silent Hill, hvilken han skänkte åt Mary och James, sin broders andra barn. 
<sec/>
Den mest lysande dagen under bröllopsveckan var den, då Manne förde gästerna ombord på sitt stiliga skepp, hvilket den forne sjöofficeren med entusiasm förklarade vara ett första klassens »Crackship». När öfversten fick se den luxuöst inredda kajutan och hörde, att Manne der ätit med en lord, fann han, att dottern inte egentligen gjort något så dåligt parti. 
<sec/>
Framtiden låg vacker framför det unga paret. Och verkligheten jäfvade ej drömmarna. Manne och Maud lefde en mycket framgångsrik och lycklig tillvaro. Och från dem stammar ett slägte storväxta herrar med mörkhyade ansigten, hvilka draga ned till Stockholm för att intaga palatsen vid Strandvägen och bilda eliten af våra eleganta framtidsmän. 

<title><hi rend="ind8"><hi rend="big">AMOURER</hi></hi></p><title><hi rend="big">AMOURER</hi></title>

<chapter/>
<chaptername>Järnvägsresan</chaptername>

<chaptername>JÄRNVÄGSRESAN</chaptername>

<sec/>
Den långa linjen af silfvergrå popplar drar förbi.  Jag ser fältens fruktträd sammanbundna af vinrankor,  buktande girlander, som minna om guldsmedsarbeten,  om sockerskålar från empiren. Popplarna äro magra  som skelett, höga, allvarliga, risande tanken, som  vill syssla med sockerskålar och vinskördefest. 
<sec/>
Jag bor i en kupé för fyra och har till sällskap  en polsk jude, tysktalande. Han tycks vara en  ganska bildad man och har reda på en massa saker.  Han talar om kvinnorna, som vi se skörda vin ute  på fälten. Han säger, att de aldrig äta annat än  pannkaka. Det fördärfvar så småningom deras figur,  påstår han, men bevarar hyn mjuk och ren. Han  är oerhördt kunnig i allt, som rör fruntimmer, min  jude. Det är hans första specialitet. Hans andra  specialitet är järnvägar. Han har en originell ide:  han påstår, att Italiens järnvägar ingalunda äro de  sämsta i världen. Men just som han fäller detta  djärfva yttrande, ger vårt lokomotiv till ett förtviflans  skri. Och vi rusa in i en tunnel. När vi lyckligen  passerat tunneln, gör min jude en grimas och säger,  att han icke väntat sig ett dylikt skrik af ett italienskt  tåg. Ju mer civiliseradt ett land är, desto mindre  skriker dess tåg, säger han. Serbiens lokomotiv  t. ex. skria som grisar under knifven, under det att  Tysklands endast kvida nästan ohörbart. 
<sec/>
Jag döljer mitt anlete i mina händer och frågar  försiktigt, om han varit i Sverige. Det har han icke,  och jag blottar åter mitt anlete. 
<sec/>
Åtskilliga yttranden röja för mig det faktum, att  min jude är en ganska materialistiskt sinnad man.  Häröfver känner jag mig en smula upprörd, jag  känner mig fientligt stämd, jag vill reta honom.  Jag säger bland annat: 
<sec/>
”Ni måste dock medgifva, att era älskade järnvägar äro dödande prosaiska. De må vara dåliga  eller goda, resornas poesi ha de dock för alltid  förstört.” 
<sec/>
Han småler ironiskt medlidsamt och säger: 
<sec/>
”Nå så? Kan ni då säga mig, hvarför poeter  resa på järnväg? Hvarför taga de inte häst och  vagn? Ingen hindrar dem.” 
<sec/>
Jag blir honom svaret skyldig. Jag vänder tillbaka till mitt utsiktshörn. Jag ser de stränga gamla  popplarna hotfullt rista. Jag ser pannkaksätande  kvinnor klippa stora ljufliga klasar från de vackra  girlanderna. Det vattnas i munnen på mig. Jag ser  barnen leka ta fatt kring korgar och rulla rundt i  den med hacka och spade uppluckrade jorden.  Antagligen äro de afskyvärdt drypande smutsiga.,  ungarna. Men det hinner jag icke se. Ej heller  hinner jag granska de skördande kvinnornas figurer  eller deras hy. Jag vandrar ju icke på jorden, jag  vandrar ju icke i verkligheten, jag sitter på första  plats och åser en kinematografföreställning! Och  likväl händer det, att jag i förbifarten får en skymt  af ett ansikte, af ett leende, af en bittert uppdragen  läpp, af en gest, af en blick, som jag icke kan  glömma. De där människorna med sina uttryck och  åtbördor stå isolerade, utan sammanhang inför mig.  Jag vet icke och kan aldrig få veta orsaken till  leende eller förvridna miner. Jag hinner icke se,  hvarför handen lyfts, jag hinner icke se, om den  där näsduken dragits fram för att torka ögon eller  putsa näsa. Jag hinner icke tänka, jag hinner icke  förstå. Jag har endast att njuta af de tusende bilderna  inom ramen af ett kupéfönster, af lifvets l’art pour  l’art! 
<sec/>
Nu stanna vi vid en station – jag minns icke  hvilken. Juden reser jag, ställer sig bredbent i  dörren för att hindra eventuella medpassagerare från  att stiga in. Vi hafva öfverenskommit, att han skall  verka styf, stursk, obehaglig, när faran hotar från  hans sida, och att jag skall göra sammaledes, när  faran, d. v. s. stationen är på min sida. Genom att  noggrant uppfylla dessa själfpålagda förpliktelser  hoppas vi kunna få sofva efter Bologna. Bologna är  middagsstationen. 
<sec/>
Men understundom förvägra makterna sitt bistånd åt den allra plikttrognaste. Juden vräkes  omildt åt sidan af konduktören, som samtidigt insläpper en medelålders engelsman. 
<sec/>
”Pard’n,” säger engelsmannen och slår sig ned  på judens resmössa. Juden säger ingenting, han  byter mörka blickar med mig. Tåget går. 
<sec/>
Om engelsmannen vore klok och resvan och  människokännare, skulle han fråga juden om ullpriser och mig om lombardiska klocktorn. Men nej,  han är förnäm, styfnackad. Han förtär vår luft och  skymmer utsikten och förstör trefnad och hopp om  middagssömn. Och detta allt utan att i gengäld vilja  bereda oss nöjet att få tala med en verkligt förnäm  engelsman! 
<sec/>
Stämningen blir hotfull, hatfull. Nya mörka  blickar mellan juden och mig, lönnmördarblickar,  mystiska blinkningar, tecken. – Juden drar upp en  svart tingest ur fickan, jag drar upp en svart tingest  ur fickan, engelsmannen anar icke oråd. Juden  repar eld på en tändsticka, jag repar eld på en tändsticka. Engelsmannen spritter till. Till det yttre  lugna men sjudande af hämndtörst tända juden och  jag våra dunkla cigarrer. Egentligen voro de reserverade till efter Bologna. Men nöden har ingen  lag – och våra uppoffringar belönas med tydlig  framgång. Engelsmannen blir dödsskrämd, hans  blickar irra vanvettigt snabbt kring kupéns väggar:  han söker ett ”vietato fumare”. Han finner icke.  Då drar han upp och tänder en liten cigarrett,  ömkligt liten. Han antar vår krigsförklaring. Kriget  börjar. Vårt krig liknar i tvenne afseenden ett riktigt  krig. Det alstrar en massa med rök och bekommer  båda de kämpande parterna mycket illa. Resultatet:  Sverige-Polen-Palestina slå, halfdöda af ansträngning, England, som är halfkväfd af rök och förargelse.  Vi blifva lämnade i okvald besittning af kupén. Vi  triumfera. Vi säga åt hvarandra: ”Sällan har en  verkligt förnäm engelsman blifvit så nedrökt.” 
<sec/>
Nu sker, hvad som alltid sker: framgång aflar  öfvermod! Vi som tillförne icke för ett ögonblick  vågat lämna våra platser (allt med tanke på den  välbehöfliga sömnen mellan Bologna och Pistoja!)  vi stiga nu oförskräckt ut ur vår kupé, lämna den  öppen för gud och hela världen. Vi förirra oss ända  bort till en buffé, och där stanna vi i cirka två  minuter. För att förekomma skadliga efterverkningar  af rökkriget, förtära vi hvar sin smörgås utan smör  men med skinka och dricka något vin. Och sedan  vi detta gjort, gå vi makligt och alltjämt stoltserande  öfver vår seger hän mot kupén. Juden sätter foten  på steget, griper kring handtaget, vrider sig till  hälften om mot mig och säger: 
<sec/>
”Det ska bli härligt att få sofva efter Bologna.”  Så stiger han upp och finner en ung kvinna  sittande på sin resmössa. Min jude är snabbtänkt  och listig. Han öfverskådar genast situationen och  tänker ut en plan. Han sätter sig på min plats,  han räknar ut, att jag troligen skall sätta mig midt  emot honom för att utbyta tankar. Och på det viset  skulle han få sin soffa fri. 
<sec/>
Jag korsar hans planer, jag sätter mig på samma  soffa som han – midt emot den unga damen.  Juden blir förargad och säger tämligen högt någonting om, att det här är rökkupé. Lyckligtvis förstår hon icke tyska. Jag ger honom likväl en bestraffande blick. En blick, som säger: Ni är icke  någon gentleman, alliansen oss emellan är bruten,  adjö. 
<sec/>
En herre kan icke betrakta en främmande dam  utan att bli ansedd för oförskämd, försåvidt (gudskelof att det finns ett försåvidt), försåvidt han inte  gör det öfver kanten af en tidning eller bok. Lifvet  själft samt en massa romaner har gifvit mig kännedom om denna egendomliga men lyckliga inskränkning i en sederegel. Jag drar därför upp min  ”Corriere” ur fickan och börjar granska min visavis. 
<sec/>
Hennes hårflätor äro lindade kring hufvudet.  Detta drag tyder på germansk nationalitet, men alla  andra drag strida mot denna hypotes. Den bleka  hyn kan vara en italienskas, däremot icke kläderna.  Italienskorna klä sig i allmänhet förvånande enkelt.  Och den här lilla damens klädsel är en liten, liten  smula extravagant. Det oaktadt ser hon alldeles  för blyg och omedveten ut för att vara fransyska.  Hennes tänder äro hvita och på den ena handen,  som hon af någon anledning har obehandskad, ser jag  rena naglar. Glädjande! Nå, är hon vacker då? – Ja. 
<sec/>
Juden har börjat leta efter sin resmössa. Han  är skallig och vagnarna otäta. Det drar hiskligt.  Juden frågar mig, om jag vet, hvart hans mössa tagit  vägen. Jag nekar. Han söker i alla vrår och oroar  damen. Jag säger honom, att han tappat sin mössa  genom fönstret. Det tycks gå i honom, åtminstone  upphör han att leta. 
<sec/>
Jag får en idé, jag vill börja ett samtal med  damen och säger därför på italienska: 
<sec/>
”Madame, den här herrn letar efter sin mössa.” 
<sec/>
Hon ser mycket förskräckt ut men förstår synbarligen icke ett jota. Juden upprepar samma ord  på franska. Då svarar hon, alltjämt lika förskräckt,  på en mycket dålig och bruten franska: 
<sec/>
”Jag har icke tagit er mössa, jag tar aldrig några  mössor.”  
<sec/>
Svaret är till en viss grad förvånande. Juden  och jag tiga. Damen drar åt sig sina kjolar och sitt  pick och pack och sitter oskuldsfull och förskräckt  på judens mössa.  
<sec/>
Jag sluter ögonen bakom ”il Corriere”. Hjulrasslet bedöfvar mig för några ögonblick, jag är  mycket nära att somna. Men den ojämna fördelningen af värme och kyla i den dragiga kupén  kommer mig att rysa till, och rysningen väcker mig.  Jag slår upp ögonen, tidningen har sjunkit och jag  stirrar sömnigt på min visavis. 
<sec/>
Hon läser i en bönbok. Jag drar mina slutsatser.  Du är spanjorska, tänker jag, och i trots af din extravagans är du ytterst religiös. Din resa i Italien är  en pilgrimsfärd. Du vill uppsöka Hans Helighet i  Rom för att af honom utverka någon andlig favör.  Och du har antagligen förberedt dig på detta heliga  möte genom att tillbringa någon tid i ett lombardiskt  nunnekloster. Din religiositet är antagligen medfödd och kanske förstärkt genom olycklig kärlek  eller någonting annat olyckligt. Det enda, som hos  dig är gåtfullt, det är din dräkt och det där bestämda  påståendet, att du aldrig tar mössor. 
<sec/>
Sedan jag sålunda hypotetiskt kartlagt ett okändt  område, slår jag mig till ro, d. v. s. ser ut genom  fönstret – i behaglig tid för att få se Bolognas första  fula Berlin-liknande hus. Juden springer upp, spänstig  och glad. 
<sec/>
”Nu få vi middag.” 
<sec/>
Han letar ånyo efter mössan, skakar på hufvudet,  resignerar, tar hatten. Vi belägga våra platser med  det mest skrymmande vi äga och krypa ut. Vi  knuffa oss fram genom mängden, vi råka in i en hel  klunga unga flickor, som se mycket glada och goda  ut. Jag dröjer några ögonblick för att taga dem i  skärskådande. Men juden skriker öfver deras  hufvuden: 
<sec/>
”Akta er, det är ficktjufvar!” 
<sec/>
Å – kan man tänka sig! De där unga flickorna?  Ficktjufvar? Är det därför de se så onaturligt glada  ut? Jag kniper kring pung och plånbok och axlar  mig fram. Juden är tydligen en misantrop, som anar  de svartaste laster bakom ett ljuft yttre. Förlusten  af resmössan har gjort honom misstrogen. Emellertid  skadar det icke att vara försiktig.  
<sec/>
Jag sitter och äter bland hundra okända. De  ha icke något trefligt sätt att äta, de äta som hundar:  glaffs! Jag tar matsedeln och börjar kontrollera, att  jag verkligen får, hvad jag skall ha för mina två  lire. ”Vino compreso” – vin inbegripet! En  generositet, som måste verka förtrollande på hvarje  nordbos känslor och fantasi. Jag får således dricka  vin gratis, jag får nedskölja den välsmakande katt-  (eller hund-)kotletten med ett vin, som icke kostar  mig ett öre. Detta är gästfrihet. –  
<sec/>
Jag har druckit mitt vin, jag går ut för att söka  reda på ficktjufvarna. Jag vill dem ingenting, jag  vill endast se, om de äro skickliga. Ficktjufvarna  äro emellertid försvunna. Antingen har polisen tagit  dem, eller också ha de gått hem till sina mammor. 
<sec/>
Stationen är stor, och jag kan icke genast finna  min kupé. Jag vandrar från dörr till dörr. Ibland  tycker jag mig igenkänna mina eller judens effekter  och stiger in, men måste genast smyga ut igen,  rädd att bli misstänkt. Herre Gud, världen är ju  så misstrogen – och har skäl att vara det. 
<sec/>
Se där har jag min svarta kappsäck med ljusbrun visitkortshållare. Färgsammansättningen är  estetiskt taget icke lycklig. Men den låter mig  snabbt och utan tvekan känna igen min tillhörighet.  Nu är jag lugn. Jag ser mig om efter juden och  tänder en cigarr som jag har för afsikt att röka  utanför kupén för att sedermera med en gentlemannaaktig åtbörd slänga den halfrökt, innan jag stiger upp  till damen. 
<sec/>
Om jag före judens ankomst skulle söka klargöra  för den unga damen, att hon sitter på hans mössa.  Det vore en handling af människokärlek, juden är  min nästa så god som någon annan. Och han är  mycket flintskallig. 
<sec/>
Jag går långsamt fram till vår kupé och tittar in. 
<sec/>
Damen sitter alltjämt på mössan. Men midt emot  henne sitter en ung man. Med ungdomlig oförsynthet har han skjutit min filtrem, min paraply och  min käpp åt sidan och slagit sig ned på min plats.  Jag vänder honom hastigt ryggen. Jag står där och  stampar och tuggar på cigarren. I sådana ögonblick  måste man söka dölja sina känslor. Man måste med  kallt sinne öfverväga situationens kraf, om icke,  riskerar man, att saken invecklas och förstoras in  absurdum. 
<sec/>
Juden står inför mig. Han är skinande belåten,  tuggar äfven han på en cigarr och begär en tändsticka. 
<sec/>
”Nå, nu har man då fått någonting i sig!” säger  han och bolmar. ”De där unga flickorna –” 
<sec/>
Längre kom han icke. Skrällande bagagevagnar  draga förbi, och juden är nära att komma under  hjulen. Han klättrar skyndsamt upp i kupén och  sjunker ned i sitt hörn. Den unge mannens närvaro  tyckes hvarken förvåna eller oroa honom. Han säger: 
<sec/>
”Se så, nu är vi fyra. Nu kan det icke bli värre,  det är alltid en tröst. Stig upp och slå er ned!” 
<sec/>
Stiga in måste jag, ty konduktören vill stänga  dörren. Men jag har alls icke lust att slå mig ned  på en plats, som icke är min. Jag står så rak, jag  kan, och stirrar förebrående på främlingen. Han anar  icke min existens. Han stirrar – utan hjälp af tidnings- eller bokkant – på henne, som nu är hans  visavis. 
<sec/>
Plötsligt rycker den unge mannen till, blickar  upp på mig. Han ropar pardon och gör min af att  vilja resa sig. Men min rättskänsla är redan tillfredsställd. Med en artigt beviljande gest slår jag mig  ned midt emot juden. 
<sec/>
Uppriktigt sagdt är jag ytterligt häpen icke så  mycket öfver mannens plötsliga uppvaknande utan  fast mer öfver det, som väckte honom. 
<sec/>
Det var den unga damen, som väckte honom  – med en ganska kraftig spark. 
<sec/>
Jag börjar förstå, att min hypotetiska kartläggning  af ett okändt land ingalunda är tillförlitlig. Påfve  och nunnekloster måste antagligen strykas. Däremot  icke det spanska blodet. Den unge herrn ser mig  nämligen ut att vara spanjor. Äfven hans dräkt är  något extra, han har storrutiga, obegripligt vida  kläder. Han är helt enkelt klädd i säckar – naturligtvis ett slags mycket fina säckar. Jag har en  dunkel föreställning om, att dylika kläder höra hemma  någonstans i Sydamerika. 
<sec/>
Juden börjar åter utveckla sin teori beträffande  de unga flickorna-ficktjufvarna. Afbrytande honom  säger jag; 
<sec/>
”Ser ni, hur han stirrar på henne!” 
<sec/>
Jag säger det på tyska, jag borde icke hafva  gjort det. Främlingen vänder sig genast mot mig  och säger på en tyska, som är mycket bättre än min: 
<sec/>
”Har ni något att anmärka på mitt uppförande?  Damen är min nära släkting.” 
<sec/>
Jo, det skulle man tro! Emellertid har jag betett  mig ohöfligt. Det förvirrar mig, jag svarar: 
<sec/>
”Ursäkta! Jag visste inte, att ni förstod tyska.” 
<sec/>
En briljant ursäkt! Främlingen småler svagt.  Damen gör honom en ifrig fråga på ett språk, som  liknar italienska men icke är – alltså spanska! 
<sec/>
Hon ser mycket förskräckt ut, hon tror antagligen, att det är fråga om den där mössan. 
<sec/>
Juden skrattar åt mig. Jag föraktar honom och  vänder min blick mot fönstret. Men fönstret är  svart af aftonens mörker. Glaset verkar som spegel,  när jag lutar mig fram, ser jag min egen bild. Jag  finner, att jag ser dum ut, och detta förhållande gör  mig både ledsen och förargad. 
<sec/>
Hastigt kastar jag mig tillbaka i mitt hörn och  besluter mig för att somna sittande. Den konsten  kan icke juden, och det bör således förarga honom att  se mig sofva lugnt och fridfullt. 
<sec/>
Jag drar min första snarkning – öfverdrifvet  hård för att låta juden begripa i hvilket tillstånd – 
<sec/>
Då börjar främlingen tala. 
<sec/>
Han talar eller rättare sagdt skriker på sitt  språk, som jag antar vara spanska. Han har en  vacker men nästan otrefligt passionerad röst. Den  går för mycket upp och ned. Jag kan naturligtvis  inte hålla mina ögon slutna, jag måste se, hvad min  den unga damen gör. 
<sec/>
Hon sitter starkt framåtlutad och stöder – om  jag icke ser fel – sin armbåge mot främlingens knä.  Och främlingen deklamerar. Men hvad är då  meningen med detta? Tänker han skrämma henne?  Öfvertala henne till något? Åtminstone icke skrämma  henne, ty i så fall skulle hon icke sitta som hon gör.  Och hon skulle icke nicka bifall. Hon är mycket  blek. Och hon är upprörd, det kan jag se på hennes  haka, som sväller. Men hon är tydligen icke rädd  för talaren eller sångaren eller hvad man skall  kalla honom. 
<sec/>
Hvad är meningen? 
<sec/>
Jag söker förklaring hos den världsvise juden. 
<sec/>
Han har tagit min ”Corriere” och tittar öfver  kant! Hans ansiktsuttryck är ansträngdt uppmärksamt – ni ska få se, att han förstår spanska! I så  fall gäller det att bibehålla hans vänskap i och för  blifvande meddelande. Jag bjuder honom en cigarr,  som han tankspridt tar emot och tänder. 
<sec/>
Främlingens sång blir allt vildare. Ja, det måste  vara sång, flickan nickar ju takten. Och det måste  vara en mycket rörande sång, ty en efter en rulla  tårarna utför hennes kinder. 
<sec/>
Juden och jag bortlägga nu all förställning. Vi  luta oss fram mot det underliga paret och gapa.  Bara gapa. Främlingen aktar oss icke, han fortsätter  sin sång. Ja, jag vet icke, om det är sång. Men  hvad är det då? 
<sec/>
Flickan nickar takten. 
<sec/>
Tåget saktar farten, stationslyktor glida förbi  fönstret. Främlingen springer upp, han frågar på  tyska: 
<sec/>
”Hvar är vi nu?” 
<sec/>
Juden och jag anstränga våra ögon men kunna  icke upptäcka något namn. Då säger främlingen: 
<sec/>
”Det gör också detsamma.” 
<sec/>
Han bultar på dörren, som öppnas. I ett nu har  han kysst flickan på kinden, bugat för oss och ut!  Milde – en så’n underlig passagerare! Tänker han  inte komma tillbaka? Nehej. Dörren slås igen, tåget  går. Flickan sitter orörlig och smågråter.  
<sec/>
Ett sådant mysterium! Omöjligt att kartlägga  detta okända land. Tänk, karlen hade inte ens den  allra lilla minsta handväska med sig! 
<sec/>
Nej nu, min kära jude, nu har jag bjudit dig på  cigarr, och nu ska du minsann få öfversätta. Jag  kastar mig öfver till hans sida. ”Nå?” Han småler  och hviskar i mitt öra: ”Det är anarkister.” –  ”Hvad sa’ de?” – ”Det vet jag inte, de talte  spanska. ” – ”Förstår ni inte spanska då?” – ”Nej,  men jag kan godt förstå, att de äro anarkister. Hvarför skulle han annars bära sig åt på det där viset?  Han öfvertalade henne att mörda Victor Emanuel.” 
<sec/>
Nå, men det är upprörande – den snälle lille  Victor Emanuel! Hvarför? Kanske min reskamrat  misstar sig? Men han som polsk jude bör ju vara  sakkunnig i så’nt där. 
<sec/>
Med en rysning vänder jag mig mot denna mordgiriga unga kvinna. Hon ligger framstupa på soffan  och gråter. Hon gråter vildt. Detta börjar bli ängsligt, obehagligt. Jag vänder mig mot juden. Denne  säger med mild men fast röst (på franska): 
<sec/>
”Madame, ni måste lugna er.” 
<sec/>
Å så hon snyftar! Juden lägger sin hand lätt  på hennes skuldra och upprepar än mildare sina ord. 
<sec/>
Då reser hon sig häftigt och ropar på bruten  franska: 
<sec/>
”Fördöme mig, om jag har tagit er otäcka  mössa!” 
<sec/>
Hon lutar sig nu åt andra sidan och gråter och  gråter – 
<sec/>
Juden och jag veta hvarken ut eller in. Återigen  sitta vi där och gapa och gapa. Så småningom ser  jag dock, hur en tanke växer till klarhet i hans sinne.  Han knäpper sin rock. Han böjer sig fram emot mig  och hviskar: 
<sec/>
”Var på er vakt! Det är en internationell tjufliga. Hon vill råna oss.” 
<sec/>
O denne misantrop! Är det på det sättet en  kvinna bär sig åt, när hon vill råna? Börjar hon  med att vara ohöflig mot sina offer? Ja, jag är ju  inte vidare hemma i konsten, men det skulle jag  väl knappast vilja tro. För resten kan ett barn förstå,  att jag icke bär några rikedomar på mig. Med juden  är det en annan sak. Hans bröstficka ser bra nog  fet ut. 
<sec/>
Ja, ja försiktighet – 
<sec/>
Å så hon gråter! Men kan man då inte göra  någonting för henne? Hon må vara anarkist eller  rånmördare eller hvad som helst – men detta blir  ju outhärdligt. 
<sec/>
”Tala till henne!” säger jag åt juden, som kan  franska bättre än jag. – Men han lägger armarna  öfver bröstet och skakar på hufvudet. 
<sec/>
Flickan reser sig. Judens ögon leta tydligen  efter en nödbroms. Jag fingrar i fickan på en  ytterligt oskyldig pennknif. Tåget saktar farten. –  ”Hon tänker stiga af,” hviskar jag. – ”Om hon  det ville göra!” hviskar juden. 
<sec/>
Tåget stannar. Flickan stiger ur. Borta! Borta  med allt sitt pick och pack. Judens mössa har hon  lämnat tillplattad på sätet. 
<sec/>
”Jo, jo,” säger reskamraten med världsvis min.  ”Den var allt af rätta sorten. Hon kunde hon!” 
<sec/>
Förgäfves besvär jag honom, att han måtte förklara sig. Hvilken sort? Hvad kunde hon för slag?  Omöjligt! Han bara upprepar sina dunkla satser  och ser mycket dum ut och sträcker ut sig på soffan. 
<sec/>
”Det var ett mysterium!” utropar jag. 
<sec/>
”Obegripligt, he? Nå, då var det väl åtminstone  en smula poesi. He?” 
<sec/>
Han grinar dumt och somnar. Och honom har  jag bjudit en god cigarr! Sof du, skallige man –  jag tänker inte ge dig din mössa. 
<sec/>
Vi rulla fram genom mörka natten. Mörka natten,  mörka natten, upprepa hjulen som ett aldrig aftagande eko. 
<sec/>
Jag tänker på flickan. Den växande sömnlusten  dämpar min nyfikenhet. Men jag har en obehaglig  känsla – en känsla af att ha burit mig skamligt åt. 
<sec/>
Jag tänker på flickan, som nu är ensam i mörka  natten och gråter. Och gråter – och gråter, upprepa hjulen. 
<sec/>
Nu är jag mycket nära att somna. I sista ögonblicket får jag ett ädelmodigt infall. Jag sträcker  mig efter judens mössa. Och erinrande mig att vi  alla äro bröder och systrar i en grym, af sorg och  faror uppfylld värld, lägger jag den varsamt öfver  den sofvandes kala stackars hjässa. 
<chapter/>
<chaptername>Grätel</chaptername>

<chaptername>GRÄTEL</chaptername>

<sec/>
Hur Grätel kom till Patras? 
<sec/>
Jo, först kom Grätel till Triest i tjänst hos en  ung änka. Det var en god plats. Lindrigt arbete  om dagen och fullständig frihet efter klockan åtta  hvarje kväll. Grätel hade helst velat tillbringa sin  fritid i kammaren mellan syskrin och bönbok. Men  den unga änkan dref henne ut på gatorna. Hon hade  fått ett sådant starkt intryck af lifvets korthet, den  unga änkan. Det skar vildt och slitande i hennes  själ, då hon såg en ung varelse försumma att njuta  af lifvets första, unga, enda sötma. Nej, ut, Grätel!  Tids nog får du sitta och gråta i kammaren liksom  jag. Ut. Ut, Grätel! 
<sec/>
”Ja men jag har ju inga bekanta?” 
<sec/>
”Å, barn, när man är ung! –” 
<sec/>
Grätel förstod icke, att det kunde vara roligt att  dra omkring på gatorna, och hon förstod icke, hvad  hennes härskarinna egentligen menade med lifvets  sötma. Själf hade hon tvenne alternativa önskemål,  tvenne framtidsutsikter, hvilka hon betraktade som  den fullkomliga lyckans antingen–eller: antingen  skulle hon gå i kloster, eller också skulle hon gifta  sig med en förmögen värdshusvärd. 
<sec/>
Men att gå och drifva på gatorna – det vinner  man ingenting med. Aldrig kunde hon heller få  vara i fred på gatorna. Svarta snuskiga italienare  gingo tätt intill henne och bådo att få kyssa henne.  Men förr ville hon väl kyssa en apa än en italienare. 
<sec/>
Nere vid hamnen var det ju roligare att gå. Där  såg hon tyska sjömän, som tagit helgdagsdräkt,  stoppat den tjocka halsschalen i kistan och gått i  land för att visa flickorna sina nakna halsar och  bröst. 
<sec/>
Grätel tyckte om tyska gossar. Grätel hade en  kusin: och han brukade kyssa henne. Ifall han  varit värdshusvärd i stället för dräng, och ifall han  inte varit hennes kusin, så skulle hon ha gift sig  med honom och älskat honom. Nu kysstes de bara  för släktskapens skull. Det var i alla fall ganska  roligt. 
<sec/>
Om Grätel ginge i kloster, skulle hon inte få  kyssa någon alls, inte ens kusinen. 
<sec/>
Jo, ned till hamnen gick hon gärna. Men hon  var en smula rädd, här var så mörkt. Och när de  tyska gossarna fått öl, ställde de till slagsmål och  blefvo stuckna af italienare. Grätel brydde de sig  inte stort om, det märkte hon. Men kom där en svart,  smutsig italienska, då följde de henne i skockar.  Nåja, det kunde Grätel rätt väl förstå. Hon tyckte  själf, att italienskorna voro vackra, runda och mjuka  och lätta på en gång. 
<sec/>
Grätel var tung och kantig. Hon såg ut som  en halfvuxen pojke. Kyssa kunde hon, det hade  hon lärt af kusinen. Men det stod inte skrifvet  utanpå. Och inte tänkte hon tala om det. 
<sec/>
Så en afton blef hon tagen bakifrån, tryckt öfver  strupen af en sjömansnäfve. Hon skrek: tjuf, tjuf!  så starkt hon förmådde. Men lyckades endast åstadkomma ett gurglande, och när angriparen pressade  sin mun mot hennes, måste hon knipa ihop läpparna  för att värja sig. – 
<sec/>
Hon drog djupt efter andan och tyckte sig igenkänna kusinens lukt. Ja, visst var det väl kusinen!  Ingenting såg hon i mörkret. Men mannen, som  kysste henne, kysste henne – och som luktade så  – det kunde icke vara någon annan än kusinen. 
<sec/>
”Å – å – å – du dumma pojke!” flämtade hon.  
<sec/>
Han ställde henne upp mot husväggen och började hviska. Då hörde hon genast, att det icke var  kusinen, och då blef hon ond. 
<sec/>
”Är du en anständig människa du?” frågade hon.  
<sec/>
”Ja du, tösunge,” svarade han. ”Jag är en ärlig  sjöman jag. Men nu har jag inte sett en tysk flicka  på tre år. Jag har varit i Kina, ser du, tösunge.  Och där ska du aldrig försöka på, för det är ett  djäfla följe –” 
<sec/>
Här anknöt han nu ett flytande samtal om främmande folk och långa äfventyrliga resor. Grätel  fann honom både intressant och ganska städad.  Hans ansikte kunde hon fortfarande icke urskilja.  Men rösten var henne angenäm och likaså lukten.  Han gaf henne fri, och hon gjorde icke något försök  att fly honom. Det skulle också ha sett illa ut, så  artigt som han betedde sig. 
<sec/>
De skildes med en handtryckning, som beseglade  aftalet om att träffas nästa afton. De kysste hvarandra godnatt, en kyss så lätt snuddande, att den  kittlade Grätel ännu i sömnen, i drömmen. 
<sec/>
Detta var således början. Ingen kan säga annat,  än att Grätel var oskyldig som ett snöhvitt lamm.  Men att sjömannen icke var någon god människa,  det skola vi snart få se. 
<sec/>
Följande afton bad han flickan att få komma  med upp på hennes kammare. Grätel kände igen  landsbygdens frieri-formel och svarade ett bestämdt  nej. Ty den, som traktar efter klostrets frid, må  se till, att hon i tid vandrar Herrens vägar. Och  inte var det heller mycket troligt, att sjömannen  skulle kunna förvandlas till en förmögen värdshusvärd. 
<sec/>
Nej, sade hon gång på gång. Men prata med  honom ville hon gärna. Ja, hon ville också kyssa  honom. I kväll såg hon honom, han hade ett godt  och tryggt utseende. Hans läppar voro illa spruckna,  och hon skulle helst ha velat kyssa hans hals, som  var märkvärdigt hvit. Men hon skämdes för att  göra det. 
<sec/>
Aftonen led, och Grätel blef sömnig. Mer än  något annat var det sjömannens ständigt upprepade,  hviskande bön, som söfde henne. Halft omedvetet  styrde hon kosan till sin härskarinnas hus. När hon  tagit fram nyckeln, ryckte han den ifrån henne och  öppnade dörren. Grätel ville ställa sig i vägen, och  de tumlade öfver hvarandra in i förstugan. Stolar  skrapade, Grätel skrek. 
<sec/>
Detta buller blef lilla Grätels olycka. Den unga  änkan kom med en rykande lampa. Och så blef  det stort förhör. Grätel grät till sitt försvar. Men  sjömannen sade öppet ifrån, att när man tycker om  en flicka, så kan man också få följa med henne  hem. Och var unga frun så ängslig att se ungt folk  ihop, så kunde hon gärna gå och lägga sig. 
<sec/>
”– men är det så, att lilla frun vill ge tösen  hyran nu med detsamma, så ska jag nog laga, att  hon blir inmönstrad på finare ställe i natt som är.  Gör bara rätt för sig, lilla frun, så är det ingen som  klagar. ” 
<sec/>
”Å att du kunde missbruka mitt förtroende så!”  kved den unga änkan. Det fanns ingenting som  skar så vildt och slitande i hennes själ, som att se en  ung människa förspilla sin lycka genom plump  oanständighet. Det kunde hon icke förlåta Grätel.  Grätel skulle bort i denna natt. 
<sec/>
Grätel teg, Grätel hade slutat att gråta. Hon  vände ansiktet mot mörkret, som stod tätt och kallt  i dörröppningen. Hon frös om ryggen, och hennes  hjärta kändes pinsamt stort och skälfvande. Men  några tankar hade hon icke, och någon vilja hade  hon icke. Hon följde. 
<sec/>
Sjömannen tog hennes rikligt utbetalda lön och  det lilla knytet med flickans få och fattiga persedlar.  Så gingo de. Änkan ropade efter dem och bad Gud  hjälpa det stackars barnet. Grätel hörde på hennes  tonfall, att den unga änkan var mycket uppskakad  och sorgsen. Ja, minsann är det inte sorgligt, tänkte  Grätel. Det är obegripligt bedröfligt. Nej, hon  kunde inte begripa, att Kristus och alla helgon och  den heliga modern själf kunde vilja vara med om  slikt – 
<sec/>
Sjömannen förde henne ned till hamnen. De  skildes efter en stund. Sjömannen måste vara ombord på klockslag. Följande morgon skulle han  komma och hämta henne, ifall kapten ginge in  på det. – 
<sec/>
Hur Grätel tillbragte natten, vet jag icke. 
<sec/>
Men följande morgon embarkerade hon. Hon  medföljde i officiell egenskap af underdiskerska. Och  i egenskap af sjömannens hustru – eller kanske  väninna, distinktionen gjordes aldrig. Färden varade  i fulla två månader och gick från medelhafshamn  till medelhafshamn. Och slutade i Patras på Peloponnesos. 
<sec/>
Grätel led. Hon led af sjösjuka, af dålig mat, af  dålig sömn, af dålig behandling. Framför allt led hon  af att icke veta, hvar hon var, hvad hon var och hvems  hon var. Hennes ställning var mycket obestämd,  mycket tvifvelaktig. Hon tillhörde ingen särskildt,  hon tillhörde fartyget ungeförungefär på samma sätt som  katten – nej på ett mycket obehagligare sätt. 
<sec/>
Sjömannen bevisade likväl sina äldre och så att  säga legitimare anspråk genom att slå henne. Han  var den ende, som slog henne, och detta band henne  vid honom, gjorde, att hon i honom såg sitt naturliga stöd. Och som sjösjukan lät henne gå i en  ständig yrsel, behöfde hon verkligen ett stöd. 
<sec/>
En dag sade sjömannen: 
<sec/>
”Du är allt ett liderligt stycke du. En hederlig  karl kan inte stå ut med dig i längden, ditt osnygga  kräk –” 
<sec/>
”Å snälla!” bad hon. Möjligheten af att bli  knuffad i hafvet tycktes henne ganska stor och öfverhängande. Hon beredde sig att skrika, bitas. 
<sec/>
Men så hjärtlöst elak var han då inte. Han  sade: 
<sec/>
”Nej nu lider jag dig inte längre. Den dag i  morgon sätter jag dig i land i Patras. Men var inte  ledsen, du tösunge. Du ska bo schangtilt, må du  tro. Hos mamma Mom, må du tro. Det är en  gumma, det!” 
<sec/>
Hvad brydde Grätel sig om mamma Mom! Hon  skulle få komma i land! Hon skulle slippa sjösjukan,  hon skulle bli fri från dessa smärtsamma, äcklande  grepp i magen. Hon fick hallucinationer af fast mark  under fötterna, hon välsignade sin välgörare sjömannen och prisade hans godhet så, att han måste  svära och förbanna för att hålla tillbaka gråten. 
<sec/>
När hon såg Patras’ kåkar nalkas, föll hon på  knä och tackade Gud. Därefter gick hon omkring  till hvar och en af besättningen och bad om förlåtelse, för hvad hon brutit. Glädjen hade gjort  henne om möjligt ännu mera yr i hufvudet. Hon  tyckte sig taga farväl af världen. Hon tyckte sig  höra ett klosters silfverklocka ringa till vackra ceremonier, till nunnevigning. 
<sec/>
Grätel inträdde således som novis i mamma  Moms kloster. 
<sec/>
Om man betänker, hvilken liten håla Patras  egentligen är, måste man verkligen förundra sig  öfver, att ett så pass stort och präktigt och anständigt  etablissement som det Momska kan existera där. Först  och främst ha vi den stora salen där starka auerljus  stråla öfver inte mindre än fyrtio bord med imiterade  marmorskifvor. I stora salen finns också en rymlig  estrad med tvenne uppgångar. När stämningen så  fordrar, dansa flickorna i en oafbruten ringdans uppoch nedför estraden, hvar och en sjungande sin  speciella melodi, dansande sin speciella dans. Det  är verkligen lustigt och gör en mycket god effekt.  Herr Anton sitter då vid pianot och spelar potpurrier.  Däri är han mästare, det låter förfärligt löjligt. Och  när herr Anton tappar peruken! 
<sec/>
Vid den lilla gula disken sitter mamma Mom. 
<sec/>
Ja, den stora salen är grann. Så ha vi de båda  kabinetten, åja, de äro ju inte så stora. Och så ha  vi flickornas sofrum – tja. 
<sec/>
Men stora salen är grann. Där serveras konjak,  champagne, malvasier och mavredaphne från den  stora tyska vinfabriken ”Achaia”. 
<sec/>
Achaias verkmästare, herr Wenzel, brukar också  sitta i stora salen. Han går för resten ut och in som  vän i huset. Om någon af flickorna är sjuk, kan det  hända, att han sätter sig vid hennes bädd och talar  i allvarliga ämnen. Han är en god människa och  mycket religiös. Han har hjälpt mamma Mom öfver  många svårigheter. 
<sec/>
Herr Anton är däremot en riktig lymmel. En  gång försökte han sticka fingrarna i kassalådan.  Men mutter är inte tappt bak sätet på en vagn.  Nu håller hon lilla, tjocka Anton som i ett skrufstäd. Hon har bevis. Och dessutom känner hon  poliskommissarien. Poliskommissarien är också en  god människa, en gentleman. 
<sec/>
Grätels första mellanhafvande med sin nya  härskarinna var synnerligen obehagligt. Mamma  Mom examinerade sin skyddsling så närgånget, att  flickan blef hysterisk och måste dricka konjak.  Det botade hysterien men framkallade ett mäktigt  recidiv af sjösjuka. Därefter blef det lugnt, Grätel  sof ett dygn i sträck och vaknade om aftonen vid herr  Antons toner. Hon letade efter sina kläder men  fick endast tag i en underlig kostym, någonting  tyroleraktigt. Hon drog den på sig och trefvade  sig ut i stora salen. 
<sec/>
Herr Wenzel och ett par grekiska landtpojkar  voro de enda gästerna, och belysningen var sparsam. Flickorna – nio till antalet – hade slagit läger  kring de båda ynglingarna, som de öfverröste med  skämtsamt ovett. Herr Wenzel satt på disken och  underhöll mutter. 
<sec/>
Grätel steg fram till dem. 
<sec/>
”Å får jag igen mina kläder!” 
<sec/>
Mamma Mom smålog, plirade närsynt och sträckte  sig fram öfver disken. 
<sec/>
”Var du rädd om kostymen, lilla vän. Det är  en discret och konstnärlig kostym. Den kostar mig  femtio, men du ska få den för fyratio och på afbetalning. Dessutom ska du betala mig tre drachmer  om dagen i inackordering –” 
<sec/>
Grätel gjorde stora ögon. 
<sec/>
”Får – får jag inte lön?” 
<sec/>
”He, he,” skrattade herr Wenzel. Men mutter  sade allvarligt: 
<sec/>
”Låt se, att du gör rätt för dig, mitt barn. Den,  som icke arbetar, skall heller icke äta. Är det inte  så, herr Wenzel? 
<sec/>
Kan du några tyrolervisor?” 
<sec/>
Grätel kunde några, men det var egentligen  andliga sånger. 
<sec/>
”Ach gott!” suckade herr Wenzel. ”Kvinnan är  Herrens käril, nådens amfora, helgelsens rökelsekar.  Jag har varit en stor syndare. Och om jag icke  älskat kvinnorna högt, varmt, ödmjukt, skulle jag  ännu vara en stor syndare. Ynglingen litar på sin  styrka, men Herren nederslår honom. Ach gott,  nu är Jacob Wenzel ödmjuk som ett lite lamm. Ach  gott, ach Vaterland!” 
<sec/>
Dessa herr Wenzels ord voro att betrakta som  ett slags presentation. Nu slöt han flickan i sin  famn och sade: 
<sec/>
”Var hälsad, unga kvinna, ljufva hjärta. Visst ska  du sjunga dina fromma visor. När lammet träder  in, varder svinstian till en fursteboning, bordellen  till ett tempel.” 
<sec/>
Flickorna vandrade arm i arm fram till disken.  De kritiserade lilla Grätel i blickar och hviskningar.  Herr Anton hörde upp att spela och skelade öfver  axeln. 
<sec/>
”Jag vill gå hem,” sade Grätel. 
<sec/>
Det var ju rätt barnsligt sagdt. Och mamma Mom  fick en skarp rynka mellan ögonen. Men Elsie,  hittills ensam tyska i flickflocken, rördes af denna  naivitet. Hon tryckte Grätel intill sig. 
<sec/>
”Du är söt som en gosse. – Tout comme un  garçon!” ropade hon till sina kamrater. Och nu  fördes Grätel ur famn i famn. De nio flickorna  jublade öfver denna nyhet, de sjöngo växelsånger  på franska, italienska och grekiska. Herr Wenzel  torkade ögonen. Herr Anton spelade upp. – 
<sec/>
Gäster kommo. Plikten kallade, och flickorna  skingrades. Tid efter annan sprungo de upp på  estraden, en och en eller två och två, sjöngo och  dansade. Programmet var omväxlande och af tämligen obestämd karaktär. Ibland exekverades numren  på bord bland dryckesvaror. Det var naturligtvis  rätt obekvämt, men recetten blef vanligen större. 
<sec/>
”Nå, lilla vän, hvad tänker du ta dig till?” frågade mutter. 
<sec/>
Grätel visste hvarken ut eller in. Kanske hon  ville debutera med en liten tyrolervisa? Å nej, om  hon sluppe. Mamma Mom fattade ett ganska lent  och mjukt grepp kring hennes handlof, men under  det hon talade blef greppet hårdare, manligt starkt. 
<sec/>
”Du gör som du vill, lilla vän. Här tvingas ingen.  Men kom ihåg, att du måste – för-tjäna – ditt uppehälle. Jag föder inte elaka, egensinniga flickor gratis.  Tre drachmer om dagen och fyra i veckan som  afbetalning. 
<sec/>
Seså,” slog hon om, ”gå nu bort till den där  herrn och fråga, hvad han behagar. Han är tysk.”  
<sec/>
Grätel tog emot beställningen och framförde till  mutter. 
<sec/>
”Skönt! Slå dig nu ner hos honom och tala  om Tyskland. Det tycker han om. Och laga att  du blir bjuden på något. Här får du en droppe  konjak så länge. Det är skönt.” 
<sec/>
Sedan Grätel suttit i främlingens knä en stund,  sade hon: 
<sec/>
”Goda herre, tag mig med er hem!” 
<sec/>
Hon måste upprepa sin bön, slutligen upplyste  han henne om, att han bodde ombord.  
<sec/>
Tag mig med till Tyskland, bad hon. 
<sec/>
”Hä! Hvad tror du gumman min skulle säga?” 
<sec/>
”Å jag kan diska, jag kan städa. –” 
<sec/>
Hon bad honom tills han tröttnade och reste sig  för att gå. Då tog hon honom under armen och  ville göra sällskap. Men tysken slängde henne  ifrån sig. 
<sec/>
”Pfui, hon är drucken. Mutter!” ropade han.  ”Tag vara på jäntan, hon är drucken.” 
<sec/>
Mamma Mom var genast till hands, tog Grätel  i skuldrorna. Hon slet sig lös och sprang ut efter  tysken, hon kom så hastigt, att hon körde hufvudet  i ryggen på honom. Då misstänkte han rackartyg,  tog henne mellan näfvarna, vände henne helt om  och gaf henne en spark så att hon flög in i krogsalen. 
<sec/>
Grätel skrek. 
<sec/>
Mamma Mom och herr Wenzel förde henne in  i sofrummet, och herr Wenzel stannade hos henne  som bevakning. Grätel låg på golfvet och vred sig i  gråt. Ute på sjön hade hon icke kunnat gråta för  sjösjukans skull. Nu grät hon öfver två månaders  förödmjukelse och smärta, nu grät hon öfver den  unga änkans orättvisa misstankar och hårdhet, öfver  sitt oblida öde. 
<sec/>
När herr Anton pauserade, trängde hennes  jämmer ut i salen och skrämde så småningom bort  gästerna. De nio flickorna samlades i sofrummet,  de ville se ”pojken” gråta. Herr Wenzel lyfte ned  lyktan från takkroken och belyste hennes skälfvande  gestalt. 
<sec/>
Hypnotiserade af ryckningarna i denna unga  kropp föllo de ned bredvid sin syster för att få  delaktighet af hennes obehärskade smärta, af denna  starka, uppslitande och bedöfvande känsla. De  stulo af sorgens friska vin, fyllde sina tomma, torra  läglar. 
<sec/>
Mamma Mom betraktade uppträdet med bistert  ogillande. Men den milde herr Wenzel strök henne  försonande öfver bröstet. 
<sec/>
”Kvinnor,” sade han, ”söka njutningar med  samma heliga ifver, hvarmed svinen böka efter  tryffel. De ha ett fint väderkorn för lifvets hetaste,  mest retande kryddor. Ack, ju hetare drycken är,  desto förr skola våra inälfvor förtorka, vårt stoft  varda aska och vår odödliga ande förklaras.” 
<sec/>
Han tog mamma Mom kring lifvet. Och lämnande de sörjande flickorna i halfmörkret, trädde  de ut i salen, där herr Anton tassade från bord till  bord och vittjade halftömda glas. 
<sec/>
 
<sec/>
Nu har jag således berättat, hur Grätel kom till  Patras. 
<sec/>
Därmed slutar också Grätels resor och äfventyr,  åtminstone hennes resor. Hon har sedermera aldrig  varit utanför Patras’ hank och stör, ja, knappast  utanför det Momska etablissementets väggar. Med  undantag dock för de båda gånger, hon varit intagen  på sjukhuset, och för den knappa månad, hon hölls  häktad som misstänkt för delaktighet i mordet på  mamma Mom. 
<sec/>
Att fru Mom icke dog en naturlig död, framgår  tydligt af obduktionsprotokollet, som omtalar en  större kvantitet arseniksyrlighet. Men i öfrigt äro  omständigheterna vid denna sorgliga tilldragelse  svepta i ett mörker, som icke ens herr poliskommissariens nit och skarpsinne mäktat skingra. 
<sec/>
När jag nu fortsätter berättelsen om lilla Grätel,  fortsätter den till och utöfver denna mörka punkt,  så sker det icke i någon perfid afsikt att söka  öfvertrumfa och blamera herr poliskommissarien.  Tvärtom! Jag tänker icke beröfva tilldragelsen något  af polisrapportens och förhörsprotokollens mystik.  Jag tänker uteslutande att syssla med lilla Grätel.  Och jag tänker vidare framhålla en värdefull, etisk  sats – en mycket optimistisk sats till på köpet! –  som jag anser bestyrkt och belyst genom föreliggande exempel. 
<sec/>
Människan får det ungefär som hon vill ha det  här i lifvet. Förutsatt dock, att hon vet, hvad hon  vill, att hon sköter sig, och att hon inte har för  stora pretentioner. Den sistnämnda inskränkningen  är naturligtvis rätt betydelsefull – 
<sec/>
Men se blott på Grätel! Hon hade redan tidigt  – som man torde behaga minnas – uppställt för  sig tvenne alternativa önskemål: att gå i kloster  eller att gifta sig med en förmögen värdshusvärd.  Nå hvad klosterlifvet beträffar, så hade Grätel efter  två månaders sjöfart och två års vistelse inom  Momska etablissementets murar förlorat all håg  därför. Dels ansåg hon sig fullständigt ovärdig och  dels hade hon vid tiden för mamma Moms död  förvärfvat sig en ganska utpräglad smak för  ”Achaias” konjak. 
<sec/>
Det var herr Wenzel, som lärde henne det där  med konjaken. Han sade, att man borde dricka  fyra spetsglas efter hvarandra med ett par minuters uppehåll mellan det tredje och fjärde. Därefter borde  man vara totalt afhållsam under ett par, tre timmar.  Herr Wenzel gaf henne också att dricka af en alldeles särskild konjakssort, som enligt hans förmenande kunde göra den största syndare till ett  oskuldens hvita lamm. 
<sec/>
Helt säkert var herr Wenzels åsikt beträffande  konjakens inflytande å den mänskliga karaktären  alltför sangvinisk. Men det kan dock icke förnekas,  att det metodiska inmundigandet af ett så brännande  fluidum lät lilla Grätel se sitt lifs stora och små  händelser genom en retuscherande och försonande  slöja. Sammanföll den inre upphetsningen till tiden  med något stormande, gladt uppträde i salen, tyckte  hon sig till och med några ögonblick kunna skönja  ett visst, djupliggande sammanhang i sitt ödes olika  faser. Hon kände en visserligen kortvarig men  starkt uppflammande lifsglädje. Då tryckte hon  verkmästarens stora, ovårdade hufvud till sitt bröst  och hviskade: 
<sec/>
”Det är ändå bra skönt, stora, tjocka Wenzel!  Tycker inte du det?” 
<sec/>
Och Wenzel svarade med några tankfulla ord,  som gåfvo en ännu djupare mening åt stundens  dunkla känsla. När sorlet tystnat och ångorna fördunstat, inträdde en reaktion. Men den var oftast  mild och behaglig. Hon riktade sina tankar mot det  blidaste förflutna, hon drog andan djupt, längtande  efter hemmets friska bergsluft, efter kusinens kyssar,  efter mor. Det var dock ingen svidande längtan. Och hon kunde småle ganska gladt, då Wenzel lade  sitt tunga hufvud till hvila i hennes knä, mumlande:  
<sec/>
”Nu somnar Jacob Wenzel sött. I guds nåd och  den välsignades namn, amen.” 
<sec/>
Konjaken hade också en annan förtjänst: den  döfvade hungern. Grätel var nästan jämt glupande  hungrig. Men ändå värre än själfva hungern var  hunger-rädslan, ångesten att behöfva svälta. Mamma  Mom var icke någon elak människa, men hon var  i vissa afseenden omutligt rättfärdig. Och hennes  orubbliga åsikt var, att hvarje människa borde göra  rätt för sig eller ock lida sina gärningars lön. En  åsikt, som afpassad efter Grätels fattningsförmåga,  fick formen: Betala mig tre drachmer om dagen  eller svält. 
<sec/>
Grätel förtjänade i genomsnitt 1: 50 à 2 drachmer om dagen. 
<sec/>
”Ja, hvarför har du inga talanger? Det är inte  mitt fel.” 
<sec/>
Ja, hvarför hade inte Grätel några talanger?  
<sec/>
Mamma Moms fel var det icke, hon gjorde,  hvad hon kunde, för att sätta pli på flickan. Men  Grätel var omöjlig. Hon kunde inte fördraga den  grekiska publiken. Kontorsherrarna, hvilkas enda  tyska kunskap bestod i några affärstermer och några  oanständiga ord. Sinsemellan talade de ett språk  som var lika ledt som ryskan, på detta språk gjorde  de sig lustiga öfver Grätel och hennes underliga  figur. Landspojkarna voro visserligen inte lika elaka,  men de förde med sig en vidrig getstank. Grätels kusin brukade lukta ko, det var en härlig lukt. Men  get, husch! 
<sec/>
Italienarna? – Nej hellre skulle hon kyssa en  apa! Grätel hade icke så särdeles klara och stadiga  tankar, men hennes antipatier och sympatier voro  utpräglade, bergfasta. 
<sec/>
De tyska gossarna, framför allt de tyska sjömännen, tyckte hon om. Hon tyckte om att sitta  och prata med dem, att skämta med dem, ja, att  kyssa dem. Men när de komma med fula ord, blef  hon ledsen. Usch att så snälla gossar inte visste  skäms, säga sådana saker till en anständig flicka!  Hon blef så ledsen och skamsen å deras vägnar, att  hon gick ifrån dem. Af italienska apor och ryska  greker kan man inte vänta sig något godt. Men  att tyska gossar skulle kunna vara så stygga! 
<sec/>
Någon enda gång kunde hon bli vild och galen  bland de galna. Hon var då mycket tokrolig och  kunde ha skördat rikligt med pengar. Olyckligtvis  steg hennes yra vid dylika tillfällen ända till den  grad, att hon glömde hunger och drachmer. 
<sec/>
Nej Grätel var tyvärr omöjlig. Hennes enda  specialitet var att trösta bedröfvade ynglingar. Hon  njöt af att höra deras vemodigt långa sorgelista,  hvars oföränderliga kärnpunkt var: kein Geld. 
<sec/>
En eröfring hade hon gjort: herr Wenzel. Men  den fromme verkmästaren hade en nästan vidskeplig  afsky för att ge ut kontanter. Han stal bullar och  kakor från sin hushållerska och gaf åt Grätel. Det  var ju alltid något. Och så gaf han henne konjak,  hvilket var ännu bättre. Men pengar bar han af  princip aldrig på sig. 
<sec/>
När Grätel sof, låg hon vanligen på magen  och med knytnäfvarna intryckta i mellangärdet.  Innan hon somnade, bad hon Gud, att hon måtte få  äta sig mätt dagen därpå. Och det där lilla ordet  mätt stod för hennes fantasi som det alltuttömmande  ordet. Ett så mystiskt heligt ord, att hon rös, då  hon mumlade: 
<sec/>
”– riktigt mätt, du förbarmande, goda Guds  moder, Maria, Josef och Jesus, amen.” 
<sec/>
Så somnade hon ifrån sin skriande mage. Och  denna arma tingest, som plågade henne dagen lång,  gaf henne nu de ljufligaste drömmar. Hon drömde  att hon låg i herr Wenzels ficka och åt bullar tills  det värkte i käkarna. Och när hon slutligen ville  klättra upp ur fickan, stack herr Wenzels stora näfve  ner ett räddningståg, som bestod af idel feta, bruna  korfvar. 
<sec/>
”– segnt’ Malzeit!” 
<sec/>
Nu står jag – i min berättelse – inför det  dunkel, som omger mamma Moms frånfälle. Och  trogen mitt taktfulla löfte till herr poliskommissarien,  ärnar jag endast relatera några fakta så, som de  framgå ur polisrapporten. Jag medtager möjligen ett  och annat privat meddelande, men ställer mig icke  i ansvarighet för dess sanningsenlighet. 
<sec/>
Den femtonde maj 1906 höjde mamma Mom  samtliga dagsafgifterna med 50 lepta, alltså en förhöjning af 3: 50 i veckan. Åtgärden väckte en  oerhörd förbittring, och etablissementets primadonna,  neapolitanskan Carola, Andalusiskan kallad, slog  sönder så mycket hon kom öfver, däribland fyra  auerbrännare med kupor och flera strängar i pianot. 
<sec/>
Mamma Mom visade sig emellertid obeveklig,  förordningen trädde i laga kraft, och de som icke  ville eller icke kunde betala de nya lepta, fingo  känna af det i kosthållet. De momska flickorna voro  snälla och hederliga och bråkade ogärna om pengar.  Troligen skulle en förlikning ha kommit till stånd,  ifall icke den hämndlystne herr Anton gripit tillfället i flykten, tillfället att resa en mäktig opposition  mot husets härskarinna. Han intrigerade så att  svetten lackade af den feta lilla kroppshyddan. Och  resultatet uteblef icke. 
<sec/>
Andalusiskan, Elsie och tre andra flickor förklarade, att de ville lämna etablissementet. – Gärna,  om de först ville betala några små räkningar på glas,  porslin, dryckesvaror etc. Andalusiskan förklarade,  att hon tänkte resa utan att betala. 
<sec/>
Detta var tydligen något för rättvisans handhafvare, och herr poliskommissarien tillkallades. Han  förklarade, att Andalusiskan inte kunde få resa utan  att först ha gjort rätt för sig. Men samtidigt föreslog  han, att man borde kompromissa. 
<sec/>
Nej, ingen kompromiss! Mamma Mom stod obeveklig på rättens sida. Jag för min del tror, att  det var denna heroiska karaktärsfasthet, som blef  hennes olycka. 
<sec/>
Men som sagdt, jag håller mig till polisrapporten.  Enligt denna skall Andalusiskan i själfva herr poliskommissariens närvaro hafva utfarit i de vildaste  smädelser mot fru Mom. Slutligen frågade hon, om  fru Mom ansåg dem vara tukthushjon eller fria,  hederliga flickor. Härpå lär fru Mom – äfvenledes  något obehärskadt – hafva svarat, att hvad friheten  beträffade, så hade ju herr poliskommissarien redan  sagt sitt ord. Och hederliga kunde man väl näppeligen benämna flickor, som lefde så, som de gjorde. 
<sec/>
Andalusiskan blef därefter öfvermannad af herr  poliskommissarien själf – som därvid visade stor  rådighet – samt instängd i en mindre skrubb. 
<sec/>
Från den dagen, fortsätter polisrapporten, visade  samtliga pensionärerna en uppenbar ovilja gentemot  fru Mom. Till några häftiga uppträden kom det icke.  Men långa, hviskande samtal fördes mellan pensionärerna och herr Anton. Österrikiskan Grätel tycks  icke ha deltagit i dessa samtal. Desto mer anmärkningsvärdt är det, att Andalusiskan vid denna tid  tycks ha fattat en häftig vänskap för Grätel, en  vänskap som tycktes lifligt besvarad. Under förhör  vidgick också Grätel, att Andalusiskan visat henne  en systerlig kärlek, smickrat henne och lofvat att  snart ”göra någonting för henne”. 
<sec/>
Fru Mom, som med förtrytelse och oro såg, att  pensionärerna försummade serveringen och visade  sig otillgängliga gentemot gästerna, därigenom äfventyrande etablissementets goda anseende, fru Mom  ansåg sig nu böra skrida till en kraftåtgärd. Och då hon i herr Anton trodde sig se den egentlige  uppviglaren, anklagade hon honom inför herr poliskommissarien för stöld och stöldförsök. Herr Anton,  som genast häktades och sedermera dömts till straffarbete, har skilts från det Momska målet. 
<sec/>
Den sjunde juni på aftonen skall Andalusiskan  i närvaro af ett tiotal gäster ha fällt ungefär följande ord: 
<sec/>
”Nu ska mamma Mom inte vara knorrig (kitslig)? Vi gå hälften hvar och säger 25 lepta.” 
<sec/>
Då fru Mom icke ville gå in på några underhandlingar, frågade Andalusiskan i häftig ton, om  hon icke ansåg, att alla människor voro lika inför  Gud. Fru Mom skall hafva svarat, att hon icke  trodde så vara förhållandet. Andalusiskan utbröt då  i ett kort, skarpt och, som det af de flesta uppfattades, elakt skratt. Man har äfven påstått, att  hon skulle fällt några hotande ord, men detta har  icke genom vittnesmålen till fullo bestyrkts. 
<sec/>
Tillfrågad, huruvida han funnit Andalusiskans  skratt hotande eller elakt, har herr Wenzel uppgifvit, att han finner alla kvinnors skratt hotande  och elakt. Men att han för sin del icke tror detta  förhållande bero af elakhet i vanlig bemärkelse utan  af en i den kvinnliga naturen nedlagd vällustig  grymhet. 
<sec/>
Herr Wenzel medgaf, att han tillbragte sina  aftnar inom det momska etablissementet. Några  upplysningar kunde han icke ge. Hans tankar sysslade oftast med höga ting, föga bekymrande sig  om denna världens barn. Eller också sof han. 
<sec/>
Emellertid uppgaf han, att han den tjugonde juni  vid åttatiden på aftonen inkommit i stora salen. Han  hade då funnit fru Mom oroligt gående af och an  mellan borden. Som detta ingalunda var hennes  vana, hade han gjort förfrågningar och fått till svar  att fru Mom var illamående. Han hade då uppmanat  henne att dricka ett glas konjak. Härpå genmälde  fru Mom skämtsamt, att det var en dålig konjak,  han lagade. I allvarsam ton tillade hon: 
<sec/>
”Något rackartyg är det. Jag tror, jag går och  lägger mig.” 
<sec/>
Halft skämtsamt, halft allvarligt svarade vittnet:  
<sec/>
”Gå du, mutter. Vaken har du icke kunnat finna  din gud. Kanske finner du honom i sömnen.” 
<sec/>
Detta hade han yttrat endast i afsikt att uppbygga fru Mom. Om orden kunde uppfattas såsom  profetiska, ville han betona, att en ande i så fall  talat med hans ovärdiga tunga. Och att hans kroppsliga och framför allt hans juridiska person måste  betraktas såsom icke medansvarig. Hvilken framställan rätten biföll. 
<sec/>
Den tjuguförsta afled fru Mom. Arsenikförgiftning konstaterades. Men om mord, själfmord eller  olyckshändelse förelåg, kunde icke utrönas. Herr  poliskommissarien gjorde, hvad på honom ankom för  att bringa klarhet öfver den dystra frågan. Och ingen  skall kunna påstå annat än att herr poliskommissarien  arbetade för sin fulla lön och litet därtill. 
<sec/>
Men mörkret är och skall blifva ogenomträngligt. 
<sec/>
Andalusiskan och åtta andra pensionärer fördes  ur landet. Grätel ensam fick stanna. Hvarför? Jo,  därför att hon öfvertog rörelsen. Var inte det lustigt? 
<sec/>
Grätel sörjde och begrät mamma Mom under  ett par månaders tid. Älskat henne hade hon ju  visserligen inte. Men hon tyckte det var ohyggligt,  att en kristen människa skulle dö på det viset. Och  hon var mycket orolig för sin egen framtid. 
<sec/>
En vacker dag kommer herr Wenzel till henne  och säger, att hon ska öfverta rörelsen. Herr Wenzel  är naturligtvis förlagsman. Han har redan förut varit  intresserad i saken, och nu vill han ha en ärlig och  from föreståndarinna. Och dessutom tycker han om  Grätel. 
<sec/>
Ja. 
<sec/>
Nu återvänder jag till den där etiska satsen, som  jag lofvade belysa med föreliggande exempel.  
<sec/>
Hur ville Grätel ha det? Jo, hon ville bli gift  med en förmögen värdshusvärd. Nå! Hur har hon  det? Visserligen är hon ju inte gift med herr Wenzel.  Och visserligen är väl inte herr Wenzel just en sådan  värdshusvärd, som hennes landtliga erfarenhet hade  ingifvit henne att drömma om. 
<sec/>
Men om man bortser från dessa rent formella  saker, så: hur har hon det? Jo, som hon ville ha  det! Och hvarför har hon fått det så? Jo, därför  att hon inte hade för stora pretentioner och därför  att hon skötte sig, d. v. s. var vänlig mot herr  Wenzel. 
<sec/>
Då jag hade hört hennes historia, kunde jag icke  underlåta att påpeka det likhetstecken, som finns  mellan hennes barnsliga önskan och hvad hon uppnått  här i lifvet.  
<sec/>
”Så underligt!” sade hon. ”Ja mig har det gått  väl. Och det är jag också tacksam för. Och för  resten: hur illa det går en, så går det en ändå alltid  bättre än en förtjänar. Det förstod jag inte, förrän  jag fick det bra.” 
<sec/>
Hon har det verkligen mycket bra, hennes pensionärer betala henne i genomsnitt fyra drachmer om  dagen. Men så föder hon dem också ordentligt. 
<sec/>
Jag frågade, om hon inte tänkte återföra den  vackra Andalusiskan till etablissementet. 
<sec/>
Hon rynkade pannan. 
<sec/>
”Nej det vill jag inte. Jag tror inte, hon var  någon god människa. Och så var det ju det där  förargliga med arseniken.” 
<sec/>
”Hva då?” 
<sec/>
”Å hon bad ju mig be Wenzel skaffa arsenik.  Det gjorde jag också. Men när han frågade, hvad jag  skulle ha arsenik till, så visste jag inte, hvad jag  skulle svara. Jag gick till Andalusiskan, och hon sade  att hon skulle använda den för hyn och ögonen.  Det gjorde hon väl också kan jag tro. –” 
<sec/>
”Gjorde! Hon fick alltså arsenik?” 
<sec/>
”Javisst. När Wenzel hörde, hvad det skulle  vara till, skaffade han oss genast en ask med det  där otyget. När herr poliskommissarien sedan frågade mig, om jag sett någon arsenik, så klack det till i bröstet på mig. Till på köpet ville han, att jag  skulle gå ed. Nå det kunde jag ju lugnt göra, jag  hade inte öppnat locket på asken, jag har aldrig sett  skymten af arsenik. Men obehagligt var det.” 
<sec/>
Jag spände ögonen i henne. 
<sec/>
”När allt kommer omkring, höll kanske Andalusiskan sitt löfte – om det också inte var afsikten.  Hon lofvade ju, att ’göra någonting’ för er?” 
<sec/>
”Det kan jag aldrig tro,” svarar Grätel lugnt.  ”Det skulle nog herr poliskommissarien ha tagit  reda på ... 
<sec/>
Men bra har jag det.” 
<sec/>
”Längtar Grätel aldrig härifrån? Hem? Till  kusinen?” 
<sec/>
”Nä – ånej. Hva skulle det tjäna till?” Och  småskrattande säger hon: ”Längtar jag efter någon,  så skulle det väl vara efter Martin. Han, den tyske  pojken, som förde mig från Triest. Ibland sitter jag  och undrar, hur det skulle vara, om han klefve in här  i salen. Han skulle väl bli förvånad!” 
<sec/>
”Antagligen,” säger jag en smula kort. Hon ler  och säger: 
<sec/>
”Ja, det är tokigheter, förstås. Men man ska  ha något att tänka på, när man sitter med armarna  i kors.” 
<chapter/>
<chaptername>BiceOchBlåskägget</chaptername>

<chaptername>BICE OCH BLÅSKÄGGET</chaptername>

<sec/>
Middagshvilan blef lilla Bice för lång. Hon måste  tala med någon. Den silfvergrå schalen draperade  hon öfver nattlinnet och lämnade sin kammare, som  stängda persienner gjorde skum och kvaf. 
<sec/>
Mamma sof, Isotta sof. Pappa mediterade i  ”Gropen”. 
<sec/>
Pojkarna? Sofvo antagligen. För resten ville  hon icke visa sig i bara nattlinnet. 
<sec/>
Återstod således Térèse, Térèse i köket. 
<sec/>
Korridorens svala stengolf kylde behagligt. Bice  sparkade af sig sandalerna och flyttade fötterna långsamt från sten till sten. Hon kände dammet, det  fina sandstoftet, sila upp mellan tårna. Hon vände  sig om och kunde tydligt urskilja spåren efter sina  nakna fötter. 
<sec/>
Térèse kunde ju icke räcka till för allt. Och  dammet var outrotligt. Ohjälpligt. 
<sec/>
”Térèse, får jag ligga på köksbordet? Å hvad  du har det bra, lilla Térèse! Du har det svalaste  rummet. Du ser hafvet. Och så är du ju till på  köpet så mager – Jag tror, du skulle kunna gå till  staden midt i gasset. Solen får inte tag på dig. 
<sec/>
Hvad får vi till middag? Något godt?” 
<sec/>
Térèse utvecklade sina planer, Bice blundade  och smackade sakta. Hon satte hälarna mot bordskanten och rörde knäna af och an. Den silfvergrå  schalen gled ned, linnet fläktade. 
<sec/>
”Åja, det blir godt! Och inte så värst dyrt, eller  hur? Vi måste imponera på den nye herrn. Har  du sett honom? Ett sådant skägg! Alldeles blått!  – Kan du sagan om riddar Blåskägg?” 
<sec/>
Nej, Térèse kunde inga sagor alls. Bice undrade,  om Térèse aldrig haft något barn. Hvarpå Térèse  svarade med en axelryckning och ett indigneradt litet  utrop. Hon sträckte sig öfver bordet för att stänga  fönstret. 
<sec/>
”Å snälla, snälla, stäng inte! Nu kommer vinden.  Det fläktar så skönt.” 
<sec/>
”Sanden, sanden,” mumlade Térèse och stängde.  Från sluttningen mot hafvet steg en grågul rök, som  rörde sig långsamt i allt vidare cirklar. Térèse  skakade på hufvudet, energiskt och ilsket. 
<sec/>
”Det blir värre för hvar dag, som går,” sade  hon. ”Snart finns det inte en grön plätt på hela  området. Öfverallt ska professorn gräfva. Hvarför  kan han icke hålla sig i ’Gropen’?” 
<sec/>
”Å du dumma Térèse, du begriper då ingenting.  Det är ju gräfningarna, som har gjort pappa världsberömd. Jo du! – världsberömd! Tänk bara på alla  människor, som komma hit för att se vårt museum.  Men du begriper ingenting. Gräfningar säger du –  alldeles som om han gräfde efter rofvor! – Det är  en lifsuppgift, förstår du.” 
<sec/>
”Man kan ha en renligare,” mumlade Térèse. 
<sec/>
”Och tänk, hvad han får sälja mycket! Den nye  herrn ska också köpa – för ett stort museums räkning – mycket stort museum – någonstans i  Tyskland, tror jag. För resten lär han vara kopiöst  rik själf. Jag kanske gifter mig med honom.” 
<sec/>
Térèse fläktade på kolen i spisen. Hon framkastade ett beklagande: 
<sec/>
”Stackars unge! Han har ju grönt skägg.”  
<sec/>
”Blått sa’ jag, inte grönt. För resten är han  väl bra mycket vackrare än Aristide. Jag kan omöjligt förlika mig med Aristides stora mage. Hu! Han  är snäll, det är sant, mycket snäll mot stackars  pappa. 
<sec/>
Har du hört, att Armand inte längre vill betala  pappas skulder? Han har gjort tillräckligt för oss,  säger han.” 
<sec/>
Térèse slog ägghvitor. Hon för sin del hade  icke märkt, att herr Armand gjort mer än sin skyldighet som svärson. Och det lilla han gjort, det fick  man då höra talas om både i tid och otid.  
<sec/>
”Nu är du orättvis, Térèse. Isotta tycker också,  att Armand nu kan ha gjort tillräckligt stora uppoffringar. Hon säger, att det är min tur. Min tur  att gifta mig. Lilla mamma säger, att jag bör rådfråga mitt hjärta. Men Isotta påstår, att först ska  man göra ett godt parti. Sedan kan man rådfråga  sitt hjärta.” – 
<sec/>
Luften var genompyrd af det grågula dammet.  Lilla Bice började hosta. Térèse öfvergaf sin panna  för att svepa schalen kring flickan, draga ned  linnet. 
<sec/>
”Nu går barnet och sätter på sig,” förmanade  hon. ”Man ska inte förkyla sig i sin ungdom –  det kommer efter.” 
<sec/>
Hon makade henne varligt ned från bordet, föste  henne mot dörren. Hon ville vara i fred med sina  pannor. 
<sec/>
Bice gäspade. 
<sec/>
”Å du – om du kunde råda mig i stället. Det  vore bättre.” 
<sec/>
Bice trädde ut i korridoren. Hon tassade långsamt öfver det svala golfvet, sökte sina spår i  dammet, klef i dem. Hon såg, att den nye herrn  stod framför dörren till hennes kammare. Det gjorde  henne ingenting, hon var väl och smakfullt draperad  i den silfvergrå schalen. 
<sec/>
Hon såg att den nye herrn tagit upp hennes sandaler. Han stod och granskade dem. 
<sec/>
”Det är mina sandaler,” sade hon. Och tillade  en smula spetsigt: ”Är ni intresserad af modellen,  så var så god.” – 
<sec/>
Han skrattade: 
<sec/>
”Inte just det! Men det finns ju så många  kuriositeter här i huset. Kuriösa antikviteter ville  jag säga. Och vi forskare äro ju rofdjur. Ständigt  på vakt – ständigt på jakt.” – 
<sec/>
Han räckte henne sandalerna. 
<sec/>
”Tack,” sade hon, kort och högdraget. Hon  trädde in i sin halfmörka, kvafva kammare. O-o-o-o-o  gäspade hon stort. 
<sec/>
Herrn med blå skägget kunde ha varit en smula  – en smula mer snarfyndig. – 
<sec/>
 
<sec/>
”Det är bra vackert att se herrar bada. Tycker  du inte, mamma?” 
<sec/>
Fru Dulaure smålog öfverseende och mumlade  något: du dumma unge. – Men professorn, som  låg utsträckt i sanden mellan maka och döttrar,  tog fasta på lilla Bices utrop, öfvervägde det. 
<sec/>
”Ja – vackert? Det är icke de unga kropparnas  linjeskönhet du tänker på, öfver hufvud taget icke  den fysiska skönheten. Jag tror, att badande, en  flock badande – nakna i elementet, det är en viss  stämning af antik öfver detta. Något enkelt, ursprungligt” – 
<sec/>
Isotta kröp upp till honom och kysste hans  sträfva, orakade kind. 
<sec/>
”Ja, du tänker då alltid så långt, du pappa –  långt tillbaka –” 
<sec/>
Professorn grep kring hennes hufvud och sade  med en smärtfylld darrning i rösten: 
<sec/>
”Isotta – att du skall lämna oss!” 
<sec/>
”Jag är tvungen. Armand skrifver att lillan  längtar efter mig. Jag tror nu, att det är han,  som längtar. Men i alla fall – jag har inte sett  lillan på tre veckor. I morgon är det tre veckor.” 
<sec/>
Professorns stora, blå, af sol och damm härjade  ögon tårades. Han blinkade häftigt. 
<sec/>
”Lillan,” mumlade han. ”Nog minns jag, när  du var ’lillan’.” 
<sec/>
Fru Dulaure afbröt idyllen. 
<sec/>
”Det har för resten sina fördelar, att du far, kära  Isotta. Huset är så fullt med folk. Jag vet sannerligen inte, hvar jag skulle göra af Aristide, i fall han  ville tillbringa någon tid här –” 
<sec/>
”Se där! Jag går i vägen. – För resten borde  ni göra slag i saken mellan Bice och Aristide. Hvarför drar ni ut på tiden? Armand har hört sig för  angående hans ställning och fått mycket gynnsamma  upplysningar. Aristide skulle kunna hjälpa pappa.” 
<sec/>
”Tror du det?” Professorn lyste upp. Fru  Dulaure sade: 
<sec/>
”Den saken afgör Bice ensam. Och några  ekonomiska hänsyn få icke spela in.” 
<sec/>
Herr Dulaure förskräcktes: 
<sec/>
”Nej, naturligtvis icke! Hvad tänker du –  
<sec/>
Bice,” vände han sig till sin yngsta. ”Jag  fordrar endast ett af dig: att du är sann mot dig  själf. ” 
<sec/>
”Titta, mamma, titta!” skrek Bice. ”Nu dyker  han. Blåskägget simmar i alla fall bäst –”  
<sec/>
”Om jag kunde förstå mammas sentimentalitet  härvidlag? Då jag gifte mig, märkte jag den icke.  Och det är jag för resten tacksam för. Men hvarför  börjar du nu tala om hjärta och dylikt. Å kära  mamma, du är verkligen lite gammalmodig. Det är  ju endast fråga om att skaffa Bice en ställning.” 
<sec/>
Fru Dulaure gaf sin äldsta dotter en mörk,  djup, blick. 
<sec/>
”Bra, bra, kära Isotta! Bice skall nog skaffa  sig en ställning din hjälp förutan. Och hvad pappas  affärer beträffar – jag har klarat upp dem förr,  och jag får väl göra det nu också. Du kan hälsa  herr Armand, att han kan sofva lugnt på sina penningsäckar. –” 
<sec/>
Dulaure knep ihop ögonen, drog åt sig armar  och ben. Dessa scener mellan mor och dotter voro  honom för pinsamma. Lugn, Isotta, lugn min älskling,  hviskade han. 
<sec/>
Isotta var fullkomligt lugn. 
<sec/>
Det föll henne icke in att bemöta kära mammas  tämligen utslitna spetsigheter. Men om man på  allvar ville skärskåda husets affärer: kunde det  verkligen vara förenligt med god ekonomi att hålla  öppen taffel för en skara ungdomar – summa fem  för ögonblicket – ungdomar som åto, drucko,  badade, sofvo och uppvaktade husets damer? Mycket  angenämt men knappast nyttigt eller nödvändigt –  
<sec/>
”– eller hur, pappa? Inte gör de någon nytta  vid gräfningarna?” 
<sec/>
Nej, visst icke. De gingo bara i vägen. Professorn hade också tyckt, att de för närvarande voro  väl många. 
<sec/>
Fru Dulaures ögon svartnade, glänste. Hon talade  med krampaktigt stela läppar. 
<sec/>
”Det är således utan all betydelse, att ungdomen samlar sig kring pappa? Det är betydelselöst,  att han kommer i tillfälle att bilda skola bland de  unga forskarna?” 
<sec/>
”Forskare? Nå, kära mamma, du har dina begrepp om forskning. För resten tycker jag, att det  är du och inte pappa, som samlar dem kring sig.” 
<sec/>
Dulaure afbröt genom att lägga handen öfver  hennes mun. 
<sec/>
”Isotta, du förgår dig. Du är ogrannlaga. Bed  mamma om förlåtelse!”  
<sec/>
”Åhå jaja,” suckade Bice. ”Är det mig, ni  gräla om nu igen? Isotta, jag har ju sagt dig, att  jag ska gifta mig. Men hvarför precis med Aristide?  Jag kan väl lika gärna gifta mig med Blåskägget?  Nu har jag sett honom, och jag tycker om honom.  Kors, så han kan simma!” 
<sec/>
Professorn hviskade – en hviskning afsedd att  höras – Isotta, bed mamma om förlåtelse! Men fru  Dulaure afböjde. Hon var Isottas mor, och Isotta  hade följaktligen rätt att behandla henne, hur hon  behagade. Hon ville emellertid konstatera, att hon  personligen endast utfärdat en inbjudan – nämligen  till herr Guiscot. Och herr Guiscot var som bekant  ombud för – 
<sec/>
”Guiscot!” skrek Bice. ”Heter han Guiscot,  Blåskägget? Det var bra, jag fick veta. Fru Guiscot  således. Det låter rätt borgerligt. –” 
<sec/>
”Du lilla padda!” Isotta ville göra ett slut på det  pinsamma samtalet. Hon kastade sig öfver systern,  kelade med henne, gaf henne fula smeknamn. Och  lilla Bice rullade rundt i sanden, kysstes och skrattade. Professorn talade till naivitetens och den ungdomliga lekfullhetens lof. Han ville likna dem – 
<sec/>
Fru Dulaure log. 
<sec/>
Men nu återvände de badande unga männen, och  damerna drogo sig skyndsamt tillbaka. 
<sec/>
 
<sec/>
Bice hade således beslutat sig för giftermål  med herr Guiscot, alias Blåskägget. När Térèse kom  upp för att säga godnatt och stoppa om ”barnet”,  fick hon del af nyheten. Jo, Blåskägget skulle det  bli, han och ingen annan. Bara det sätt, hvarpå  han åt, var i hög grad tilltalande. Och han lät icke  så dum, när han fått tala en stund. 
<sec/>
Nå, hvad tyckte Térèse? 
<sec/>
”Är det säkert, att han vill?” 
<sec/>
Anmärkningen var kort men träffande. Bice  satte sig upp i sängen. 
<sec/>
”Vill?” upprepade hon. Och tillade: ”Ja, men  Aristide vill ju så vådligt gärna.” 
<sec/>
Térèse ryckte på sina kantiga axlar. 
<sec/>
”Tror du verkligen inte, att han vill ha mig?” 
<sec/>
Åjo, det trodde naturligtvis Térèse. Frågan var  bara, hvad han ville betala. 
<sec/>
Bice gjorde stora ögon. 
<sec/>
”Betala? Är du tokig, du? – Jaså, du menar  till pappa? Det angår inte mig. Usch, hvad du  är dum, Térèse! Gå din väg!” 
<sec/>
Nej, hon ville icke bli omstoppad, det var för  varmt. 
<sec/>
Térèse försökte ursäkta sig, men hennes tunga  var ovig. Hon muttrade och uppmanade barnet till  försiktighet. Bice fann henne bra enfaldig. Hon  ville låtsas sofva. Men hon hann aldrig låtsas – 
<sec/>
När Térèse såg, att barnet sof, smög hon sig  ut, låste dörren och stoppade på sig nyckeln. Hon  var plågsamt försiktig, Térèse. – 
<sec/>
 
<sec/>
Pappa hade följt Isotta till hamnen. Fyra unga  roddare hade fört mamma ut på andra sidan piren.  Herr Guiscot och Bice i lilla jullen hade sökt ro i  kapp de fyra. Men de hade blifvit slagna. 
<sec/>
Man hade dock kommit i tid för att få vinka  farväl åt Isotta, för att få gunga i den stora österikiska ångarens kölvatten. 
<sec/>
Och nu grät Bice, storgrät. 
<sec/>
”Men hvarför gråter ni så förskräckligt? Håller  ni verkligen af er syster till den grad –? –” 
<sec/>
Dum fråga – naturligtvis höll hon af sin syster.  Men hon torkade sina tårar och förklarade, att man  icke borde blotta sina känslor inför vildt främmande  människor. Och dessutom skulle hon snart återse  Isotta. Juli och augusti skulle hon bo hos Armands.  Det blef för dammigt här – doktorn hade sagt  det – hon fick hosta. 
<sec/>
”Annars är det skönt här, tycker ni inte? –  Men hör ni! Ni får inte smyga kring vårt badställe  om morgnarna. Det tycker jag icke om.” 
<sec/>
Blåskägget skrattade. Han och professorn hade  tillbragt de första morgontimmarna i ”Gropen ”. Han  hade således varit i behof af någonting uppfriskande.  
<sec/>
”O ’Gropen’! Är det inte intressant? Är det  inte märkvärdigt?” 
<sec/>
Jo, han medgaf, att det var märkvärdigt. Han  hade ju själf varit med om en del gräfningar. Men  ingenting liknande detta. 
<sec/>
”Ja, pappa är storartad! Tänk bara på vårt  museum! Kommer ni att köpa mycket?” 
<sec/>
Han svarade undvikande. Så undvikande, att  det klack till i Bice. Hon fann det rådligast att i  tid underrätta honom om pappas ställning. Han behöfde verkligen sälja. Han hade det ganska krångligt ställdt för sig, stackars pappa, lefde bara för  sin vetenskap. – 
<sec/>
”Ja, det är ett otacksamt yrke,” afböjde Blåskägget. ”Och ni själf, lilla Bice? Hvad vill ni  lefva för?” 
<sec/>
Jo, hon skulle gifta sig. Men sedan? – Ja,  det berodde naturligtvis på. Gifte hon sig t. ex.  med herr Aristide, en tjock godsägare och ullhandlare från staden, ja – då visste hon verkligen inte.  Hon var rädd, att hon skulle få tråkigt. Armand och  Isotta hade det bra tråkigt. De visste precis, hvad  de skulle göra – visste precis hvad som skulle  ske – dag för dag. Ja, de visste, hvilken timme  på dagen, de borde gräla. – 
<sec/>
”Till och med det! Då beklagar jag dem. Det  är annars just i bagatellerna man måste söka någon  omväxling. Lifvets stora drag äro enahanda. Ni  kan finna på ett nytt och förtjusande sätt att sprattla  med benen, då ni slår kullerbytta i vattnet. Ja,  det kan ni verkligen, lilla Bice. Men ni kan icke  förhindra, att ni så småningom blir en mer eller  mindre fyllig fru, som ros omkring af några pojkar –” 
<sec/>
Bice förstod icke. 
<sec/>
”Jag menar ingenting. Bara ett utfall mot det  vanliga, pinsamt vanliga, förutbestämda, åter och  åter upprepade. – För resten är det farligt att  leta efter det ovanliga, efter nytt. Jag hade en vän,  som delade min passion och min förskräckelse, ja,  han hade dem i ännu högre grad. Han måste gifva  sitt lif en hittills ouppfunnen eller åtminstone opatenterad prägel. Gång efter annan meddelade han mig,  att nu hade han det. Och för hvarje gång påvisade  jag det oerhördt gamla och utslitna i hans uppslag.  Han såg sig så att säga inringad af sina förfäders  andar. Ingen utväg. Han skar halsen af sig –  något, som ur originalitetssynpunkt är ytterst förkastligt. Men så går det. Alla nyhetsjägare få ett  banalt slut. Det är hämnden.” 
<sec/>
Bice smålog tryggt och oförstående. Hon fann  att man förirrat sig från det ursprungliga samtalsämnet. – 
<sec/>
”Och ni själf, herr Guiscot? Tänker inte ni  gifta er?” 
<sec/>
Han hörde upp att ro. 
<sec/>
Gifta sig? Med hvem? Med en negress från  Papua? Han medgaf, att det kunde ha sina fördelar. Han skulle få ett mjukt stycke lera under  sina händer, en lera, hvars egenskaper han icke  kände. Naturligtvis skulle han kunna göra någonting  af henne – icke nytt – det finge man icke hoppas.  Men åtminstone någonting bizarrt. Han skulle t. ex.  kunna kläda henne i glänsande ormskinn. Och han  skulle måhända ur sitt vetandes skräphög kunna  hopleta och sammansätta en till skenet ny, estetisk  och hygienisk ritus för deras samlif. 
<sec/>
”– det vore alltid något. Men om jag i stället  gifte mig med en rasfrände, med en vanlig europeisk  flicka –” 
<sec/>
”Med mig,” föreslog Bice. 
<sec/>
”Alldeles. Låt oss antaga det.” Han granskade  henne. Lilla Bice kände sig förnärmad. Han såg  på henne som på sandalerna – 
<sec/>
”Nu kan ni ha tittat nog,” sade hon. 
<sec/>
”Vet ni, hvad jag såg? Er brudklänning. Hör  på! Professorn hade lyckats smuggla in några  archaistiska ornament. Men det hela var fru Dulaures verk. Solidt, från Paris, elegant, enkelt,  hvitt, lämpadt efter er ungdom och obefläckade  oskuld. En enda liten detalj var er egen. Den var  förtjusande – därför att jag icke kunde se den.  Jag kan icke se den på förhand. Den är obestämd  och öfverraskande – alldeles som era underliga och  förtjusande kullerbyttor – 
<sec/>
Men Bice – den där lilla detaljen i er bruddräkt, den blefve sannolikt er enda insats. Den  enda glittrande lilla bubbla, som skulle utgå från  er själf. Det är fattigt, Bice. 
<sec/>
Eller tror ni inte, att vi nu på rak arm skulle  kunna uppsätta smekmånadens program, punkt för  punkt? Och de andra månadernas? Och årens? –  Barnen. Vi ha att välja mellan tvenne kön och för  hvarje kön ett halft dussin typer. Ni skulle uppfostra er son till typen nummer ett eller nummer  två eller –” 
<sec/>
”Pytt ja! Och så lurade han mig. Och så blef  han någonting helt annat. Inte alls någon af era  typer –” 
<sec/>
Han tog ett kraftigt tag med årorna. 
<sec/>
”Ni sade det, lilla Bice! Där är en glimt, en  ljusning. Ett nytt lif – oslitet, ofläckadt, oformadt.  Det är verkligen en förhoppning, ett barmhärtigt  hopp, som obönhörligt svikes. Men det är i alla fall  därför vi fortsätta –” 
<sec/>
”Ro inte så fort,” bad Bice. ”Det är svalt och  skönt på vattnet. Och det är roligt att tala förstånd –” 
<sec/>
”Icke sant?” skrattade Blåskägg. ”Det är roligt  att tala förstånd. Och ni hör samman med vattnet,  lilla Bice. – 
<sec/>
Nå, hvar voro vi nu? Vi hade uppfostrat våra  barn. Hvad kommer därnäst? Älskaren. Ni har  åter att välja mellan en fyra fem typer.” 
<sec/>
Bice skrek till: 
<sec/>
”Ni är tokig! Hvarför skulle jag ha älskare?  Det kan då visst inte falla mig in.” 
<sec/>
Han skakade på hufvudet, betänksamt. 
<sec/>
”Sannolikt – sannolikt skulle ni väl ändå det?  Jag har många och goda skäl att tro det. Men ni  skulle kanske icke förstå dem – ännu. Jag tror  t. ex. att er mamma skulle bli mycket oroad af ett  motsatt förhållande. Hon skulle sannolikt frukta,  att ni icke vore fullt normal, att någonting fattades  er – 
<sec/>
Bice! – blir ni ledsen?” 
<sec/>
Hon böjde sig ned öfver vattnet, strök med  fingrarna i vattnet.  
<sec/>
”Om ni talar illa om mamma – så blir jag inte  med –” 
<sec/>
”Så ro vi då!  
<sec/>
Men barn lilla, ni får icke ta allting så personligt!  Jag resonerar ju bara i största allmänhet. Jag säger  er, att lifvets stora drag äro enahanda och de små  nästan lika enformiga. Det är min fixa idé, och ni  behöfver väl inte sörja öfver den? 
<sec/>
Lifvet är fattigt för mig. Det är allt. Jag har  malt min säd, och stenarna gå utan malning. Det  gnisslar och hvisslar. Det skär i edra öron. Och ni  får tårar i ögonen.” 
<sec/>
”Barn!” ropade fru Dulaure från stranden. ”Skynda er då! Maten väntar. Pappa är hungrig.”  
<sec/>
”Pappa är hungrig, skynda,” upprepade Blåskägget som ett eko. Han rodde med starka tag,  landade på galet ställe och måste vada i land med  lilla Bice i famnen. 
<sec/>
”Har ni svärmat nog nu?” frågade fru Dulaure,  moderligt leende. Ja, herr Guiscot hade svärmat sig  till en storartad aptit, påstod han. 
<sec/>
Bice fann honom dum och ohöflig. Hon höll  mamma kvar nere vid stranden och beklagade sig.  Först och främst fruktade hon, att Blåskägget icke  ämnade köpa något af pappa. Han hade nog bara  kommit för sitt nöjes skull. Och han talade illa om  folk, om – 
<sec/>
”Om mig?” Fru Dulaure rodnade, blicken blef  svart. 
<sec/>
”Jag skall tala med honom.” 
<sec/>
Stackars Blåskägg! Bice betraktade honom i  smyg vid middagsbordet. Pojkarna smackade, glufsade som hundar, och deras blickar värderade  hvarje nyinkommet fat. Nå, det var dem väl unnadt.  Men Blåskägget åt på ett helt annat sätt, fint och  stillsamt som en katt. 
<sec/>
Måtte bara mamma inte bli för svår emot honom,  önskade Bice. Fru Dulaures blick och tonfall hade  skrämt henne. Fru Dulaure kunde vara elak.  
<sec/>
Bice spionerade på dem. Hon kastade sig framstupa öfver salongens stora divan och låtsades sofva.  Men fru Dulaure tog honom med sig in i sitt  skrifrum och stängde dörren. Det var ett streck i  räkningen. 
<sec/>
Lyckligtvis var skrifbordslampan tänd. 
<sec/>
Bice smög sig ut i mörkret, hon gick omkring  ”Gropen” och klättrade upp på skjulets sluttande  tak. Därifrån kunde hon se rakt in i skrifrummet.  Blåskägget satt, och fru Dulaure stod. Bice hade  väntat sig någonting helt annat, en verklig domstolsscen. 
<sec/>
Fru Dulaure höll Blåskäggets händer tryckta mot  bröstet. Nu böjde hon sig ned och kysste hans  panna. 
<sec/>
Hvarför gjorde hon det? 
<sec/>
Bice räknade ut – Den stora afbasningen har  gått af stapeln. Och nu kommer mamma med hartassen. 
<sec/>
Ett ögonblick tänkte hon: Kanske han har friat  till mig? Och mamma ger nu sitt ja genom att  kyssa hans panna. Mamma var ju understundom en  smula oberäkneligt poetiskt-plastisk i sitt uttryckssätt. 
<sec/>
Men Guiscot såg alltför liknöjd ut. 
<sec/>
Bice kände sig bedröfligt liten och tom och dum.  Hon ville gråta. Stackars Isotta, mumlade hon,  stackars Isotta. Nu kommer hon hem till sin Armand.  Han är inte för rolig. En riktig penningsäck. Och  lillan – lillan har nog ondt i magen. Det är ett  klent barn. Stackars Isotta – 
<sec/>
Isotta blef till en snyftning. Hon föll i en sakta, behaglig lugn gråt.   
<sec/>
 
<sec/>
Pojkarna hade tillkallat Aristide. Pojkarna hyste  icke några som helst sympatier för Blåskägget. Och  dessutom ansågo de det vara i familjens intresse att  anordna en konkurrens om lilla Bices hand. De  satte ihop ett i hög grad alarmerande bref och  sände det till ”Klubben midt emot Slottet”, en lokal,  som kunde göra anspråk på att kallas herr Aristides  hem. 
<sec/>
Och Aristide kom. Han torkade sin svett med  små skynken af hvitt siden. Han exponerade guld  och ädla stenar på fingrar och mage. Bice fick  rida hans skymmel. Det var roligt. Och professorn  fick upptaga ett större lån i och för fondering af  sväfvande skulder. 
<sec/>
Det var nödvändigt, högst nödvändigt. 
<sec/>
Men det var icke till herr Aristides fördel att  blifva sedd vid Blåskäggets sida. I kroppslig fägring  var han sin medtäflare betydligt underlägsen. Och  yttringarna af herr Aristides själslif voro synnerligen  begränsade, enformiga, rent ut sagdt: tråkiga. 
<sec/>
”Å professor, hvilka samlingar! Hvilken intelligens! Hvilket arbete! – Å madame, hvilken  plommonsufflé! Hvilka kronärtskockor! – Å Bice,  hvilka dufvohvita skuldror!” 
<sec/>
”Aristide!” varnade Bice med rynkad panna.  ”Om ni börjar tala om min kropp, så blir jag ond.  Det är ni alldeles för ful till. –” 
<sec/>
”Hvilken oskuld, hvilken kvickhet, hvilken  naivitet!” flämtade den stackars Aristide.  
<sec/>
Bice och Blåskägget gjorde långa utflykter till  hafs och till lands. De sofvo middag i olivlunden  sida vid sida. De rodde ända ut till spetälskeön,  klättrade upp på dess barskrapade klippa, som bar  spår efter skogsbrand. 
<sec/>
Bice bad honom berätta om de spetälske, som  lefvat här skilda från all världen. Hon undrade, om  det funnits någon ung flicka bland dem. En ung  flicka, som hvarje dag stigit upp till klippans spets  för att se mot land, för att längta efter någon, hon  höll kär. 
<sec/>
”– man tycker i alla fall mer synd om unga  människor. Gör man icke? Tänk – att vara  ensam –” 
<sec/>
Guiscot började tala om själens ensamhet. 
<sec/>
”Äfven om jag säger er alla mina hemligheter  – äfven om jag gör ett förtvifladt försök att gå  utanför mig själf – om jag visar er mina innersta  tankar, känslor, som jag kanske bär med hemlig  skam eller med hemlig fruktan – blir jag mindre  ensam för det? Hör på! Om jag är ensam i ett rum  – blir jag mindre ensam, ifall jag ställer mig framför spegeln? Ja, jag får kanske ett ögonblicks illusion af att vara mindre ensam. Men jag vet ju, att  det blott är en illusion. 
<sec/>
Själens tomma hål – kan man icke fylla det  själf – så förblir det tomt. Ledsnadens hål. 
<sec/>
Men det begriper ni inte, lilla Bice. Jag talar  icke till er, jag talar till de spetälskes sotiga klippa. 
<sec/>
Ni är en liten råtta, som springer kring och  vädrar, knaprar på allt, smakar på allt. Ingenting  vet ni, och allting bedömer ni efter hur det smakar  – Och så väntar ni ert öde: fällan eller katten.  Hvilket är bäst? Att stängas inne i fällan tillsamman med den sköna ostkanten. Eller att –” 
<sec/>
Han härmade en katt, kröp ihop, kisade med  ögonen, lät höfterna sakta vagga af och an –  fingrarna rörde sig krampaktigt som klor – 
<sec/>
”Nå, hvarför tar ni inte språnget?” frågade Bice.  ”Ni ser mig just ut som en katt.” 
<sec/>
Han tryckte ned henne med sin öfverkropp,  pressade hennes axlar mot stenen, så att det värkte  i skulderbladen. 
<sec/>
Bice frågade, om han tyckte om henne, mycket,  mycket – 
<sec/>
Han betraktade henne, smålog med en glimt af  förvåning. 
<sec/>
”Visst tycker jag om dig, lilla Bice. Jag tycker  om dig, när du slår dina kullerbyttor i vattnet, och  när du leker i sanden. Det har jag ju sagt.” 
<sec/>
Det hade han sagt. 
<sec/>
Bice funderade en stund. Hon frågade: 
<sec/>
”Hvad talade ni och mamma om? Härom  kvällen? Talade ni om mig?” 
<sec/>
Han jakade. Bice drog sig undan. Nu tyckte  hon icke om honom, nu såg han så där förtvifladt  liknöjd ut igen. Hon gned sina kinder och sin  panna, som han kysst. Nå, kom ni öfverens? frågade hon. Och hon lyckades inlägga någonting  föraktfullt, liknöjdt i tonen. Hon kunde också vara  liknöjd. 
<sec/>
Blåskägget undertryckte en gäspning. 
<sec/>
”Fru Dulaure och jag komma alltid öfverens  – då vi ha hållit på en stund. – För resten,  riktigt sams blefvo vi ju inte. Jag kan nämligen på  inga villkor göra några inköp, åtminstone icke för  museets räkning.” 
<sec/>
Hvarför? – Ja, det ville han icke komma fram  med. Han sökte undanflykter och svepskäl. Men  Bice var envis som ett barn, hon gaf sig icke. Hon  måste veta hvarför. Och till slut blef han otålig. 
<sec/>
”Därför att det är humbug alltsamman, Bice  lilla. Har gräfningarna icke gifvit annat resultat,  än det man ser i ert s. k. museum, så beklagar  jag professorn. Det är ju förfalskningar alltsamman.  Och rätt klumpigt utförda! En högst ordinär och  enkel humbug. Ja, jag säger naturligtvis icke, att  professorn är medveten därom. Men han måste  besitta en – jag höll på att säga afundsvärd – förmåga att låta sig bedragas –” 
<sec/>
– – –  
<sec/>
Bice gick genast till mamma.  
<sec/>
”Hör du – tror du, att han är klok? Vet du,  hvad han säger? Att pappa är en humbug!’ Pappa!  Som är känd öfver hela världen! –” 
<sec/>
Fru Dulaure tog saken anmärkningsvärdt kallt.  Det var naturligtvis icke alldeles otänkbart, ett en  del förfalskningar kunde förekomma i den stora  samlingen. Saker, som professorn köpt af infödingarna. Hvad han själf gräft upp var naturligtvis  häfdt öfver allt tvifvel. 
<sec/>
Och herr Guiscot – fru Dulaure medgaf, att  hon misstagit sig beträffande den unge mannens  karaktär. Hon kände honom ju sedan flera år tillbaka, kände honom som en begåfvad men fantastisk  och lynnessjuk ung man. Hon hade emellertid  hoppats, att han med åren skulle ha stadgat sig.  Men tvärtom – härom kvällen – 
<sec/>
”Talade ni om mig?” 
<sec/>
Det förnekade fru Dulaure på det bestämdaste.  De hade talat uteslutande om affärer.– Hvarför  hon tryckt hans händer? Och kysst honom på  pannan? – Det kunde fru Dulaure icke erinra  sig, att hon gjort. Men hon hade ju sökt tala förstånd med honom. 
<sec/>
Emellertid var hon mycket glad öfver att Bices  första entusiasm för Blåskägget hade svalnat. Med  den kännedom, hon nu hade om den unge mannens  karaktär, skulle det ha smärtat henne – 
<sec/>
”Å, var du bara så lugn! En karl, som kallar  pappa humbug – Mamma, jag säger dig, att en  vacker dag ger jag honom en örfil!” 
<sec/>
Fru Dulaure varnade för barnsliga öfverilningar.  För resten borde lilla Bice så snart som möjligt resa  till sin syster. Hostan blef ju värre för hvarje dag.  Hon hade bestämdt feber. 
<sec/>
”Tror du, jag har lungsot?” frågade Bice. ”Jo,  jag har nog lungsot. Det är därför jag är så ledsen.  O, mamma lilla, om jag kunde förstå, hvarför jag  ska vara så ledsen?” 
<sec/>
Fru Dulaure smekte henne ömt. Hon fick inte  vara ledsen, hon fick icke hetsa upp sig. Om hon  blefve allvarligt sjuk, skulle mamma aldrig kunna  förlåta sig – 
<sec/>
”Å, det är väl inte ditt fel. – Men om vi kunde  lura honom! Om vi kunde tvinga honom att köpa.  Jag afskyr honom, mamma. Nu afskyr jag honom.  Hvarför skickar du inte i väg honom, när han inte  vill köpa? Tussa pojkarna på honom!” 
<sec/>
Fru Dulaure varnade åter för alla öfverilade handlingar. Herr Guiscot hade redan lyckats förvärfva  sig ett visst anseende inom arkeologiska kretsar.  Det gick icke an att stöta sig med honom. När man  är fattig – 
<sec/>
”Jag går genast till Aristide och gifter mig med  honom!” 
<sec/>
Men fru Dulaure kunde icke tillåta, att Bice  offrade sig för sina föräldrar. Hon skulle nog själf  kunna klara upp affärerna. Hon skulle tala förstånd  med Guiscot, förmå honom till en kompromiss – 
<sec/>
”Och krama hans händer! Och kyssa honom  på pannan! Usch!”  
<sec/>
Bice sprang uppför sluttningen. Hennes fötter  sjönko djupt i sanden, och dammet yrde in i hennes  halföppna mun, kittlade i strupen. Hon började hosta  men fortsatte att springa och nådde flämtande  ”Gropen”. Hon kastade sig mot räcket, hostade,  hostade. 
<sec/>
”År det Bice? Så du hostar, barn!” 
<sec/>
Professorns hvita dräkt skymtade fram ur ”Gropens” dunkel. Bice klängde öfver räcket, klättrade  nedför stegen. De stora, ohuggna stenblocken dröpo  af fukt. Hon tryckte sina heta händer mot stenen. 
<sec/>
”Har det verkligen varit en graf, pappa? Var  det en ung flicka, tror du?” 
<sec/>
Ja, i detta hvalf hade en ung furstinna njutit  en mångtusenårig sömn. En flicka i Bices ålder  kanske, förunderligt väl bevarad. Öfver ansiktet bar  hon en mask af guld. 
<sec/>
”Den skulle du ha gömt åt mig, pappa. Jag är  kanske alldeles lik den där flickan. Tror du inte?  Allting upprepas, säger det lärda Blåskägget. Och  det har han rätt i. En dikt blir ju icke ny, därför att  man skrifver om den på ett nytt oskrifvet ark. Jag  kunde gärna ha fått ligga i samma hvalf med samma  gamla guldmask öfver ansiktet.” 
<sec/>
Professorn hyste icke stort förtroende för herr  Guiscot. En skräflande ungtupp, en modern humbug!  Bice afbröt: 
<sec/>
”Pappa, nu har jag beslutat mig att ta Aristide.  Han är en god människa. Och tänk så lugnt och  bra du skall få det! Gå här och rota! Och inte  behöfver ni ta emot några obehagliga gäster. Ni  få gå här ensamma och pallra –” 
<sec/>
Professorn fnös till. Han fnittrade nervöst, sparkade och krafsade på stenarna. 
<sec/>
”Tror du, att mamma kan undvara gäster? Ser  du, min lilla vän, jag är ju icke något angenämt  sällskap nu för tiden. Och dessutom kan mamma  aldrig tillåta, att ungdomen – Ja, du vet ju? Ungdomen får icke svika professor Dulaure. För att nu  icke tala om fru Dulaure.” 
<sec/>
Bice sade: 
<sec/>
”Om ändå du och mamma kunde låta bli att tala  illa om hvarandra! Hvad gör det, att främmande tala  illa om er? Bara ni inte gjorde det själfva. –” 
<sec/>
Hon undvek hans händer som famlade i mörkret.  Hon smög sig förbi honom, klättrade uppför stegen. 
<sec/>
”Pappa, vet du, hvar Aristide håller hus?” 
<sec/>
Professorns ängsliga jämmer trängde doft upp  ur mörkret. Hvad tänkte hon göra? Hon ämnade  väl icke taga något viktigt steg, innan hon rådgjort  med mamma? Kanske mot mammas vilja! För Guds  skull, hon tänkte väl fråga mamma först? Mamma  – vårt stöd – vår – 
<sec/>
Bice gick till köket och frågade Térèse, som  antog, att herr Aristide låg på sitt rum och sof. Bice  borde också gå och lägga sig. Solen var förfärlig  denna dag. Och dammet – dammet – 
<sec/>
”Térèse, hvarför låser du in mig om nätterna?” 
<sec/>
Térèses bleka, hoptorkade ansikte, som värmen  lämnade oberördt, fick en hastigt öfvergående skymt  af rodnad. Hon slog förnekande med händerna men  sade samtidigt: 
<sec/>
”Jag ska säga barnet, att det finns så många  människor här i huset, som jag icke känner. Och  Bice är i en farlig ålder.” 
<sec/>
”Ja, men nu ska jag gifta mig med Aristide.” 
<sec/>
”Ja, gör hon det, liten. Det är i alla fall  bättre –” 
<sec/>
Bättre? – Térèse menade endast, att det vore  ett bra sätt att komma ifrån den här dammhålan.  Fröken Isotta hade ju också gift sig och fått det  bra – 
<sec/>
”Låt då bli att stänga in mig, Térèse!” 
<sec/>
Naturligtvis – om det generade barnet, skulle  hon låta bli att låsa dörren. – 
<sec/>
Bice kastade sand på Aristides fönster. Och  ropade hans namn. 	Ett kalt, högrödt hufvud  stack ut – 
<sec/>
”Kom då ner, Aristide! Hvarför håller ni mig  inte sällskap? Tror ni, att man friar på det sättet?  Kom ner, Aristide, så ska jag vara snäll mot er.  Bara ni låter bli att tala om mina dufvohvita skuldror. 
<sec/>
Nu ska jag tala om för er, hvad ni ska  underhålla mig med,” sade hon och tog hans arm.  ”Ni ska tala om pappa och om hans forskningar.  Inte sant, ni beundrar pappa?” 
<sec/>
Aristide uttryckte flämtande och yrvaken sin  beundran. Han var ju icke fackman. Men han hade  liggande på sitt nattduksbord – i staden – ett  nummer af en arkeologisk tidskrift, ett nummer,  som var uteslutande ägnadt åt professor Dulaure.  Hvilken man, hvilken intelligens, hvilken lärdom,  hvilket arbete! – Bice applåderade. 
<sec/>
”Ni är ju riktigt kunnig, Aristide. Gå på bara!  Kan ni inte mer? Hvad står där om gropen? Och  muséet?” 
<sec/>
Pojkarna kommo framkrypande ur sina bås. De  firade med glada miner sin kandidats, herr Aristides  synbarliga framgång. De tillropade honom uppmuntrande saker. Aristide ville aflägsna dem, men  Bice sade: 
<sec/>
”Låt pojkarna hållas. Kom så gå vi alla till  olivlunden. Vi ska ha roligt.” 
<sec/>
”Nej, inte till olivlunden!” skreko pojkarna.  ”Där uppehåller sig för närvarande riddar Blåskägg.” 
<sec/>
Än sedan? – Pojkarna tvekade, de gåfvo hvarandra skälmaktigt spörjande blickar. 	Slutligen  hviskade en af dem: 
<sec/>
”Fru Dulaure och riddar Blåskägg lustvandra i  olivlunden. ” 
<sec/>
Bice skrattade till. Hon tog Aristide kamratlikt  under armen, släpade honom med sig öfver den  heta sanden. Aristide fruktade solsting och drog  kavajen upp öfver sin kala hjässa. Pojkarna gjorde  lustiga anmärkningar beträffande figuren, som bakifrån tedde sig högst imponerande. 
<sec/>
På halfva vägen mötte sällskapet fru Dulaure.  Hon var ytterst besvärad af värmen. Hon varnade  lilla Bice. Man blir tokig i den här hettan, sade  hon och log, slappt, nervöst. 
<sec/>
Bice skakade öfvermodigt på hufvudet. Bah!  Envist och energiskt släpade hon sin stackars vän  öfver den brännande sanden. Håll ögonen på Blåskägget, uppmanade hon pojkarna. Låt honom icke  smita. Vi ska skoja med Blåskägget. 
<sec/>
Pojkarna jublade. 
<sec/>
Ändtligen nådde de lunden. Man slog sig ned  under en vördig urholkad oliv, hvars krona, tung  och yfvig, nästan berörde marken. Bice och Aristide  sida vid sida, pojkarna lågo i en halfcirkel.  
<sec/>
Hvar fanns Blåskägget? 
<sec/>
”Blåskägg! Blåskägg!” ropade lilla Bice.  
<sec/>
Herr Guiscot stod upp från marken. 
<sec/>
”Är det på mig, ni ropar, lilla Bice? Hvarför  stör ni min ljufliga hvila?” 
<sec/>
Hvila fick han göra sedan – hur mycket och  länge, han behagade. Men nu måste han komma  och höra! Herr Aristide hade gjort en remarkabel  upptäckt! Han hade nyligen upptäckt en stor vetenskapsman, en utmärkt lärd, en arkeologisk auktoritet,  en viss professor Dulaure – 
<sec/>
”– men så berätta då, min lille Aristide! Skryt  med er lärdom! Har ni blifvit stum? Ni sitter ju  på bakbenen som en dresserad åsna. Berätta,  Aristide! ” 
<sec/>
Aristide våndades. Visserligen hade han ett  nummer af Arkeologisk tidskrift liggande på sitt  nattduksbord. Men han var ju icke fackman, då  däremot herr Guiscot – 
<sec/>
”Å herr Guiscot! Vet ni, hvad han behagar  påstå, den där Guiscot? Han säger, att professor  Dulaure är en humbug. Våra samlingar bestå af idel  förfalskningar, dåligt utförda förfalskningar. Är det  icke så, ni behagar säga, Guiscot?” 
<sec/>
Aristide och pojkarna funno situationen en smula  obehaglig. Herr Guiscot var dem osympatisk, men  de hyste en viss respekt för hans underliga, obehärskade lynne och för hans kroppsstyrka. De tyckte,  att Bice gick alltför bröstgänges till väga. Pojkarna  började sakta gnola på en glad visa, och Aristides  slappa och förvirrade hjärna sökte ifrigt, hjälplöst  efter ett nytt samtalsämne. 
<sec/>
”Å hvilken värme!” pustade han. 
<sec/>
Guiscot sade: 
<sec/>
”Den där uppsatsen, ur hvilken er vän hämtat  sin lärdom, är mig icke obekant. Den har trots  min bestämda protest influtit i en tidskrift, hvars  redaktion jag tillhör. 
<sec/>
Men lilla Bice – hvarför söker ni gräl med  mig? Offentligen har jag aldrig uttalat mig mot  herr Dulaure. Jag har i hans samlingar icke funnit  någonting af intresse för det museum, hvars ombud  jag är. Det är allt. Hvarför lägger ni andra ord i  min mun?” 
<sec/>
”Kan ni förneka, att ni sagt så –?” 
<sec/>
Guiscot ryckte på axlarna. 
<sec/>
Nu slår jag honom en örfil, tänkte Bice. Hon  gjorde sig redo att springa upp. Den tjocke Aristide  satt på hennes kjol, hon gaf honom en god knuff  med armbågen. Och under det att han ovigt makade  sig undan, talade lilla Bice till sin motståndare, talade  saktmodigt och förståndigt. 
<sec/>
”Hvarför är ni egentligen här, Guiscot? Ni  gör ju inte en smula nytta för er. Tänk bara på  pojkarna! Ett par gånger i veckan rida de in till  staden. De gå upp på klubben och prata om pappa  och om gräfningarna. De umgås med tidningsmurflar och sådana och ge dem notiser. Och ibland  ha de fört med sig engelsmän, som köpt inte så  litet. Och tänk på Aristide! Han har redan gjort  ganska mycket för pappa. Och nu ska han köpa  tio af de största vaserna för att skänka dem till det  kungliga muséet. Icke sant, Aristide? 
<sec/>
Men hvad gör ni? Ni äter och dricker och  badar och talar illa om oss.” 
<sec/>
Hon reste sig. Hennes knän skälfde, men hon  bevarade sin värdighet. Hon gick fram till Blåskägget och sade högt och klart: 
<sec/>
”Ni är helt enkelt en lymmel.” 
<sec/>
Och gaf honom en örfil. 
<sec/>
Aristide vältrade sig upp. ”Bice!” skrek han,  och förskräckelsen dref hans röst upp i falsett. 
<sec/>
Men stackars Aristide vräktes åt sidan.  
<sec/>
Riddar Blåskägg tog hennes hand, som hängde  tung och slapp efter slaget. Handen gjorde ett svagt,  svagt motstånd – tillräckligt kännbart dock, för att  hans fingrar skulle gripa smärtsamt hårdt. 
<sec/>
”Lilla Bice –” sade han, svalde. ”Lilla Bice,  ni har utmanat mig – ganska hårdhändt. Jag tror  mig icke kunna besvara er utmaning på mer än  ett sätt.” 
<sec/>
Han böjde sig hastigt ned och kysste hennes  hand. 
<sec/>
”Nu äro vi kvitt. – Naturligtvis försåvidt icke  er fästman skulle finna sig på något sätt engagerad  i vårt lilla mellanhafvande?” 
<sec/>
”Barnsligheter! Dumheter!” mumlade Aristide. 
<sec/>
 
<sec/>
Vid middagsbordet äskade professorn ljud. Han  önskade begagna tillfället att för sina kära vänner  tillkännagifva sin dotter Bices förlofning med herr  Aristide – 
<sec/>
I öfrigt talade han nästan uteslutande om sitt  älsklingsbarn, sin Isotta. Han hoppades, att lilla  Bice måtte följa sin systers exempel, skapa ett lika  lyckligt, lika förfinadt hem – och likväl aldrig  glömma sina föräldrar – 
<sec/>
”O du dumma, kära pappa –” 
<sec/>
Professorn slutade med att utbringa en skål för  fru Dulaure, en uppfordran, som ungdomarna  entusiastiskt hörsammade. 
<sec/>
Herr Guiscot och pojkarna framförde sina lyckönskningar. Herr Guiscot tackade på samma gång  för visad gästfrihet. Han måste lämna dem redan  följande dag. – 
<sec/>
Fru Dulaure var tankspridd och tårögd. Hon  förde Bice med sig in i budoaren. Hon ville säga  henne några ord – men det blef bara till gråt,  en oresonlig, glupande gråt. 
<sec/>
När detta var undanstökadt gick Bice ut i köket  för att mottaga Térèses lyckönskningar. Hon klättrade  upp på det kära köksbordet, dinglade med benen. 
<sec/>
”Jo, du må tro, Térèse – nu har man begått  en dumhet, en kapital dumhet.” 
<sec/>
”Inte ska väl barnet säga så,” förmanade  Térèse. 
<sec/>
”Ja, jag menar inte förlofningen.” 
<sec/>
Térèse gjorde inga frågor. Hon såg ju, att det  var någonting på tok med barnet. Och hon beslöt,  att äfven i kväll väl låsa sofkammarens dörr. 
<sec/>
Men när hon kom smygande för att verkställa  detta sitt beslut, fann hon dörren reglad inifrån,  nyckeln urtagen. Hon försökte se genom nyckelhålet men såg endast mörker. 
<sec/>
Och nu var hela huset mörkt och tyst. Värdfolk och gäster hade gått till hvila. 
<sec/>
Térèse tassade tillbaka öfver korridorens sandbetäckta golf. Hon stannade för några ögonblick,  ställde sin oljelampa på golfvet och granskade spåren i det fina sandstoffet. 
<sec/>
”Ja, ja,” mumlade hon. ”Nu får hon väl sköta  sig själf. –” 
<sec/>
– – –  
<sec/>
Herr Guiscot låg och läste. 
<sec/>
Och ljuset var nästan nedbrunnet, då lilla Bice,  svept i sin silfvergrå schal, trädde in till honom.  
<sec/>
”God afton igen, Blåskägg!” hälsade hon. 
<sec/>
Han låg orörlig och stirrade på henne. Han såg  på hennes nakna fötter, som tyst och mjukt berörde  stengolfvets plattor. 
<sec/>
Hon satte sig på sängkanten, drog schalen väl  ikring sig. 
<sec/>
”Blåskägg – du är ju ledsen åt allt, som är  vanligt? Men när jag slog dig – och när jag nu  kommer till dig – kan du icke vara glad åt det?  Å vet du, jag har grubblat och grubblat – som  den där vännen, du talade om – Finns det då  ingenting ovanligt, ingenting nytt? Men det är  visst omöjligt. Jag fann bara detta – att komma  till dig. Men det tycker du kanske inte är någonting.’ 
<sec/>
Hennes tänder klapprade. – 
<sec/>
”Gå din väg!” mumlade han. ”Gå, gå! Du  – förkyler dig –” 
<sec/>
”Kära Blåskägg, kör inte bort mig! Jag har  ju bara kommit för att stanna en liten stund. 
<sec/>
Ser du – egentligen hade jag ju velat, att  du skulle ha friat till mig och gift dig med mig.  Ja, det förstod du nog, att jag gärna ville. Men  du var ju omöjlig, kära Blåskägg, du ville inte!  Är det därför, att du tror, att jag ska bli lik mamma?  Ja, ja, det blir jag nog. Och därför är det väl  bäst – Käre, inte vill jag, att du ska få tråkigt  – få tråkigt som pappa. 
<sec/>
Men att jag nu kommer till dig bara för en  stund – för i natt – säg – kan du icke vara  glad åt det?” 
<sec/>
Han stirrade på henne, automatiskt, uttryckslöst  upprepade han sitt: ”Gå – gå – du förkyler  dig –” 
<sec/>
Hon skrattade åt honom. Men det var ängslan i  hennes skratt. 
<sec/>
”Nej käre, säg nu inte så. Jag ville så gärna,  att du skulle se riktigt glad, riktigt lycklig ut. Men  du ser rädd ut. Hvarför är du rädd? Å du blåa  skägg! Du vill, att man skall göra allting för dig,  och själf vill du ingenting göra. O du despot! 
<sec/>
Men var nu glad. Du får ju aldrig något besvär  af mig. Det har jag gjort för din skull. 
<sec/>
Och jag tycker mycket, mycket om dig. Du är  som – är som morgonen, du vet, då man bara är  glad och väntar något, man inte vet – 
<sec/>
Var inte stygg nu, Blåskägg! Var inte elak,  därför att jag inte kan säga dig något, som är nytt.  Det kan jag icke hjälpa, käre. 
<sec/>
Å nej, du får icke köra bort mig! Tänk om du  är den ende, som jag någonsin, någonsin kommer att  tycka om? Ser du nu, käre! Det hade du icke tänkt  på. Ser du nu, att du inte får köra bort mig. –” 
<sec/>
Hon lekte med hans skägg, skrattade och lekte. 
<sec/>
Och plötsligt tystnade hon. Hon slöt ögonen,  höll andan. En svindel grep henne. Hon sjönk ihop,  föll mot hans bröst. 
<sec/>
”Blåskägg – du måste kyssa mig –” 
<sec/>
Ljuset slocknade. 
<sec/>
Han bad henne gå, bad henne gå. Och han pressade henne mot sitt bröst. 
<sec/>
Tre knackningar, sakta, sakta, tre knackningar. 
<sec/>
De hörde icke. 
<sec/>
Men nu kysste han henne, hårdt, ondt. Hon  snyftade till. 
<sec/>
Knackningen upprepades. Han hörde. Han  kastade sig upp ur bädden. ”Tyst, Bice, tyst,”  hviskade han. 
<sec/>
Nu hörde de båda fru Dulaures röst: 
<sec/>
”Öppna – älskade – du måste –”  
<sec/>
Han grep efter Bice, han var rädd, att hon skulle  falla. Men han kände att alla muskler i hennes  kropp voro spända. 
<sec/>
Och åter hviskade fru Dulaure – 
<sec/>
Bice sade: 
<sec/>
”Det är inte sant – det är inte sant –” 
<sec/>
Hon trefvade sig fram till dörren, öppnade den.  Hon kände något glida förbi sig, glida in i rummet.  Och hon sade: 
<sec/>
”Hvad vill du, mamma?” 
<sec/>
Men när fru Dulaure hörde hennes röst, miste  hon sansen. Hon skrek, skrek som ett djur i dödsångest. 
<sec/>
Hennes skri dref Bice på flykten. Hon kastade  sig utför trapporna, utför, utför – utför sanden –  hon tyckte att hon föll – utför, utför – utför –  utför vattnet – 
<sec/>
Nu stannade hon. Hon tyckte att hon stannade,  och att det var vattnet som steg, floden som kom.  som tog. Nu var det tillräckligt djupt. Hon gled  baklänges. –  
<sec/>
Hon frös, tankarna fröso. Tankarna sjönko i  vattnet. Det blef endast ett par kvar, ett par lugna  tankar. – 
<sec/>
”Bice, Bice, Bice!” skrek fru Dulaure. Hon  var fullständigt från sina sinnen, sprang af och an  på stranden, hukade sig ned, gräfde med händerna  i sanden. 
<sec/>
Och nu hade hela huset vaknat. Pojkarna kommo  ut med lyktor. Térèse kom, professorn kom med en  stor eldbrand, en brinnande papperslunta. Frågor,  som ingen besvarade och fru Dulaures omänskliga  skri. 
<sec/>
Men herr Guiscot gick ut i det svarta vattnet och  återvände efter några ögonblick med lilla Bice i sin  famn. Hon sparkade sig lös. 
<sec/>
”Tack,” sade hon, ”jag kan allt gå själf.” 
<sec/>
De lyste på henne med sina lyktor och bloss.  Fru Dulaure hade kvidande sjunkit på knä. 
<sec/>
”Hva – hva har du gjort?” stammade professorn. 
<sec/>
Bice betänkte sig ett ögonblick, därpå svarade  hon: 
<sec/>
”Jag har gått på stranden och plockat snäckor.”  
<sec/>
Professorn höjde sin brinnande lunta öfver hufvudet och stirrade fånigt på henne. 
<sec/>
”Har du plockat snäckor?” 
<sec/>
Bice förklarade: 
<sec/>
”Ja, du vet väl, att på förlofningsdagen skall man  plocka sju olika slags snäckor och lägga dem under  sin hufvudkudde. Så kommer man att drömma om  sin tillkommande.” 
<sec/>
Nu höjde alla sina lyktor och bloss och stirrade  häpet på den vattendrypande, huttrande lilla Bice. 
<sec/>
Men pojkarna funno, att den egendomliga situationen borde utnyttjas till någonting roligt, till något  att reta den fete herr Aristide med. 
<sec/>
”Aristide, Aristide!” ropade de. ”Hvad säger  du om det? Din fästmö vill drömma om sin tillkommande –” 
<sec/>
”Hvilka barnsligheter! Hvilka dumheter!” kom  det ur filtbyltets inre. ”Du kommer att förkyla dig,  du kommer att bli sjuk till bröllopet! Jo, det blir  trefligt!” 
<sec/>
Bice tog Térèse under armen och följd af sin  ljusbärande eskort vandrade hon upp mot huset.  
<sec/>
Hon sade till Aristide: 
<sec/>
”Var inte ängslig, min lilla Aristide! Jag reder  mig nog. Om Térèse bara vill ge mig en kopp  riktigt varmt te med lite rhum i –” 
<chapter/>
<chaptername>TreSystrar</chaptername>

<chaptername>TRE SYSTRAR</chaptername>

<sec/>
Linda var äldst af de tre. Hon var den starkaste,  den mest arbetsamma, minst poetiska och den  vackraste. Hennes ärbarhet hade blifvit till ett ordspråk inom kvarteret och inom herr Morellis hvitvaruaffär. Det var allmänt bekant, att herr Morelli  gjort Linda ett ekonomiskt lysande men moraliskt  underhaltigt förslag. Och det var också allmänt  bekant, att förslaget artigt men bestämdt afvisats. 
<sec/>
Herr Morelli var en mäktig man. Det hade stått  i hans makt att kännbart hämnas sin försmådda  kärlek. Men herr Morelli var en man med upphöjda  tänkesätt. Han ansåg, att där dygden finnes, där  bör den befästas och belönas. Följande denna prisvärda princip ökade han sitt vackra biträdes lön  med fem lire i månaden samt förärade henne dessutom ett halft dussin vackert broderade linnen af  en något omodern och förlegad typ. 
<sec/>
Linda var förtjust i dessa mjuka, hvita plagg,  som påminde henne om en hård kamp och en vacker  seger. Två af dem behöll hon för egen räkning, två  gaf hon sin syster Mafalda, två åt lilla Viola. 
<sec/>
Mafalda ägde hvarken Lindas skönhet eller hennes förmåga att på ett ärbart sätt förtjäna sextio lire  i månaden. Hon var poetiskt och husligt anlagd.  Det var hon, som gjorde de sparsamma inköpen,  det var hon, som skötte kastruller och stekpannor,  kvast och skurborste. Och det var hon, som inramade  föräldrarnas porträtt i en krans af eterneller, bunden  med hvita, röda och gröna band. Det var vidare hon,  som spelade luta, hon, som sjöng, hon, som försåg  vaserna med friska blommor, hon, som fyllde olja  på den lilla evighetslampan framför Guds Moders  bild. 
<sec/>
Viola slutligen. Om henne vet man endast, att  hon ursprungligen hetat Violanta, hvilket namn af  den poetiska Mafalda förkortats till Viola. Hon var  hvarken ful eller vacker, knappast vuxen. Men  hennes kläder voro de grannaste, hon möjligen kunde  åstadkomma. Och hon tyckte om att visa dem.  Hon hade nyss slutat skolan. 
<sec/>
Några talanger hade hon icke, någon nytta gjorde  hon icke. Men hon var yngsta syster, ”lillan”, och  såsom sådan ett föremål för de båda äldres omsorg.  Hvad skulle det blifva af henne? Lindas karriär  var ju så godt som förutbestämd, dess topp var en  kassörskas eller kanske rent af en föreståndarinnas  plats, värdighet och lön. Mafaldas verksamhetsfält  tycktes för alltid begränsadt till det kära lilla huset  vid stadsporten. Ett förtjusande litet hus i två  våningar med kök och matsal på nedre botten, tre  små rum på den öfre. Och balkong. Far hade köpt  huset, betalt det med mors hemgift och med en liten  lotterivinst. 
<sec/>
Där hade Viola första gången sett dagens ljus.  Och far hade dött i den stora dubbelsängen under  madonnabilden. Mor dog i köket, vid spisen. Hon  dog helt hastigt.  
<sec/>
Det var ett kärt litet hus. Hvarken Linda eller  Mafalda kunde tänka sig ett annat hem.  
<sec/>
Men med Viola var det ju en helt annan sak.  Hon skulle gifta sig. Det ville hon själf, och det  ville hennes systrar. Frågan var bara: med hvem?  Linda och Mafalda kände ansvaret tungt, särskildt  Mafalda. Linda var ju upptagen utomhus nästan  hela dagen. Hon kunde visserligen gifva goda råd  och föreskrifter. Men Mafalda ålåg det att se till,  att dessa föreskrifter efterlefdes. Och det var icke  lätt. 
<sec/>
Som nu. Linda hade sagt: 
<sec/>
”Låt henne icke gå på marknaden. Hvad skall  det tjäna till? Hon har ju ingenting att köpa för.  Och tänk om hon förälskar sig i någon dagdrifvare.  Jo, då är vi där! Vackert stekta –” 
<sec/>
Mafalda lofvade att göra sitt bästa. Hon skulle  gifva Viola någon sysselsättning inom hus. Men  under det att hon i köket skurade sina pannor,  fejade, funderade och sakta gnolade, var Viola ifrigt  sysselsatt med att pryda och försköna sin nätta  person. Hon gick grundligt till väga, drog först på  sitt broderade linne, ordnade sitt hår så att en tung  svart lock föll ned öfver högra ögat, tvättade sina  händer och armar och gned in några droppar parfym,  stänkte äfven några droppar öfver brösten. Hon  snörde starkt sin ungdomligt mjuka midja, strök sig  öfver höfterna och granskade sin figur i spegelns  silfvergrå glas. 
<sec/>
Mafalda hörde porten smälla i lås. Hon sprang  bort till matsalsfönstret och ropade: ”Viola, Viola,  hvart går du?” 
<sec/>
”Jag går till skomakaren för att hämta mina  skor. ” 
<sec/>
Där stod hon. Solljuset brann i sidenblusens  orangeflammor. Hattens tio påfågelsfjädrar vippade  käckt. 
<sec/>
Mafalda kunde naturligtvis icke tro, att all denna  härlighet var afsedd för skomakarmästers sura ögon.  Hon gjorde åtskilliga invändningar, en liten vältalighetsström, förebråelser, uppmaningar – 
<sec/>
Men midt i alltsamman tystnade hon tvärt. Hon  föreföll sig själf så tröstlöst och tarfligt tråkig, så  gammal, gnatig och dum – 
<sec/>
Ögonen tårades och svedo. Hon drog sig hastigt  tillbaka från fönstret. Hon ropade öfver axeln:  
<sec/>
”Gå, barn, men kom snart igen!” 
<sec/>
Viola gick. Först till skomakaren. Nej, skorna  voro icke färdiga. Mäster bländades af den flammande orangen. Han ville ta i henne, men hon  skrattade ut honom, honom och hans smutsiga lärlingar. Hon vek om hörnet och höll på att falla i  smedpojkens sotiga famn. Viola gaf honom en tillrättavisning. Han grinade med hvita tänder och  härmade hennes kropps rörelser. 
<sec/>
Bagarpojken ropade efter henne: 
<sec/>
”Hvart ska ni gå, fröken Viola? Ni är vacker, så  att man kan bli tokig. –” 
<sec/>
Viola måste skratta åt den dumma pojken. Aprilvärme, snörlif och sinnesrörelse gjorde henne andfådd. Hon drog sig öfver i skugga, gick tätt utmed  husen. Hon gick förbi deras eget hus och hörde  Mafaldas gnolande, vemodiga sång. 
<sec/>
En kvart, en halftimme mer eller mindre skulle  Mafalda icke lägga märke till. Och genom stadsporten trängde marknadsstojet. Ropares skri, karusellmusik, clownens trumma – en röra skarp och  stickande och bedöfvande som vårsolen. 
<sec/>
Viola vandrade långsamt från stånd till stånd.  Hon försökte se oberörd och likgiltig ut. Hon ref  bland spetsar och broderier, köpslog och ratade. En  artig ung man föreslog henne att betala med kyssar  ifall hon icke ville ge ut pengar. Det sårade henne.  Hon hade inga pengar, icke en kopparslant. Men  det var förödmjukande, att folk kunde se hennes  fattigdom. 
<sec/>
Hon stannade framför det stora tältet, på hvars  estrad en clown och fyra vackra kvinnor annonserade  sina konster. Clownen nickade åt Viola: ”Stig in,  sköna fröken! Ni är så vacker, ni behöfver icke  betala. Alla unga herrar följa er –” 
<sec/>
Viola drog sig hastigt baklänges. Hon trampade  någon på tårna och blef tagen om lifvet. En hel  skara ungdomar hade samlat sig kring henne. Hon  sökte komma ifrån dem, men möttes öfverallt af  leende ögon och öppen famn. 
<sec/>
Då började hon skälla ut dem, kraftigt men med  gråten i halsen. Pojkarna stojade. Kvinnorna på  estniden blandade sina gälla stämmor i grälet.  Clownen slog på trumma. 
<sec/>
Viola insåg, att ställningen var förtviflad, och  att utomordentliga åtgärder kräfdes. Hon grep en  yngling i högen, tog honom under armen och bad:  ”Följ mig hem!” 
<sec/>
”Hvarför just han?” skränade kamraterna. Men  de erkände lojalt skönhetens själfbestämmelserätt och  gåfvo plats. 
<sec/>
Knäna skälfde, hon måste stödja sig ganska tungt  mot sin följeslagare. Han hviskade henne något i  örat, som hon icke uppfattade. Men för att visa sig  obesvärad log hon och nickade. När de kommit in  under stadsportens höga hvalf, drog hon undan sin  arm och tackade för hjälpen. Nu kunde hon reda  sig ensam. – Omöjligt! Han hade lofvat att följa  henne hem, och han tänkte hålla sitt löfte. 
<sec/>
Om Mafalda skulle få se henne i sällskap med  en främling! 
<sec/>
Hon måste finna en utväg. Tack, sade hon, men  jag skall vänta här på omnibussen. – Det skulle han  också. 
<sec/>
Viola erinrade sig, att hon icke hade pengar för  omnibussen. Hon gick hastigt öfver till andra trottoaren och vek in på första tvärgata. Men hennes  riddare följde henne i hack och häl. 
<sec/>
”Fröken Viola, jag vet mycket väl, hvar ni bor.  Fröken Mafalda sitter i fönstret och tittar efter er.  Kom nu och bråka inte!” 
<sec/>
Han kände henne således. Hon vände och kom  långsamt fram till honom. Stilla och sedesamt vandrade de sida vid sida bort mot det lilla huset.  Mafalda ropade: 
<sec/>
”Hvar har du varit, barn? Hvar har du hållit  hus?” 
<sec/>
Den unge mannen svarade i Violas ställe: 
<sec/>
”Vi ha besett marknaden. Och vi ha råkat ut  för ett litet missöde. Men ni vill väl inte, att jag  ska berätta det för hela gatan? Låt oss först  stiga in.” 
<sec/>
Och de stego in, stego in i salen, slogo sig ned.  Främlingen sade sitt namn – Battista Corradi,  ingenting vidare, tämligen obestämdt. Mafalda betraktade honom med misstroget granskande blickar.  Hon såg genast, att han var vacker och lättsinnig. 
<sec/>
Viola såg också, att han var vacker. 
<sec/>
Han skildrade lifligt tilldragelsen, missödet, förringade ingalunda dess betydelse. Han var förtjust  öfver att ha kunnat göra Viola en sådan tjänst. 
<sec/>
”Jag har nämligen sedan länge haft ett godt öga  till det här lilla huset. Jag visste ju, att det innehöll  tre vackra flickor. Och då kan ni förstå –” 
<sec/>
Viola brast i skratt. Men Mafalda bevarade sin  värdighet. Hon tackade artigt för hjälpen och uttalade en förhoppning att herr Battista icke måtte  ha offrat för mycket af sin dyrbara tid – 
<sec/>
”Dyrbar! Ja, min tid är dyrbar, när jag tillbringar den i vackra flickors sällskap. Annars – 
<sec/>
Men om ni vill, att jag ska gå – bara jag får  komma igen. Någon kväll? Eller en söndagsförmiddag? Jag är af mycket god familj, ifall det är  det ni tänker på. –” 
<sec/>
Mafalda förklarade, att det var Linda, som bestämde i huset. Och syster Linda tog icke emot  besök af främlingar. 
<sec/>
”Men jag är ju icke främling längre! Hela  gatan har sett mig arm i arm med lilla Viola. Å  min bästa fröken, man går inte arm i arm med  en främling! För resten – jag ska nog få syster  Linda att ta reson.” 
<sec/>
Hans energi roade Viola, imponerade. Mafalda  kände sig helt försagd inför denna starka och  ogenerade vilja. När hon ändtligen lyckats få  Battista utanför dörren, suckade hon ängsligt och  mumlade: 
<sec/>
”Man ska få se, att han gör kål på oss. Och  vi som hade det så lugnt.” 
<sec/>
Viola skrattade åt henne. Mafalda var så dum.  En smula omväxling kunde minsann icke skada –  skämt och glam någon gång – 
<sec/>
Men när Linda kom hem blef det allvar af leken.  Hon formligen agade lilla Viola, gaf henne knuffar  och små örfilar och nöp henne omildt i kinderna.  Hon var utom sig. 
<sec/>
Och hvad hade händt? 
<sec/>
Jo, ingenting mindre än detta. Herr Battista  Corradi hade trängt sig in i Morellis hvitvaruaffär,  trängt sig in i själfva lagerrummet. Där hade han  med hög röst begärt att få tala med fröken Linda.  Och tillagt, att han hade hälsningar från syster  Viola. Och Linda hade för skam skull icke kunnat  köra ut honom. Hon bad honom gå, men han gick  icke förrän hon lofvat, att han skulle få besöka  dem. 
<sec/>
”Men det löftet,” skrek Linda, ”det löftet –  O, du lilla slyna, du vanartiga barn! Gå genast  upp och lägg dig! Och du, Mafalda, skäms –  skäms! Hvad skall herr Morelli tänka om oss? Och  hela gatan?” 
<sec/>
Mafalda skämdes. Viola smög sig upp på sin  kammare. Hon tänkte först gå och lägga sig för  att i ro och lugn få begrunda dagens händelser.  Men en aning sade henne, att dagens händelser  ännu icke voro till fullo afvecklade, att någonting  fattades. Hon kröp upp i fönstret, väntade tåligt.  Hon lutade sig ut för att se, om någon stod där  nedanför. Gatan var sparsamt belyst, hon såg några  svarta figurer, två, tre. Nu hörde hon det svaga,  litet gurglande ljudet från strängar, som pressas och  strykas af fingrar. Några harklingar, ett långt ackord.  Och serenaden började. 
<sec/>
Viola var hänförd, hon viftade med båda händer  ut i mörkret. Hon kastade slängkyssar. 
<sec/>
Och hon skrek till, då balkongdörren plötsligt  öppnades. Linda och Mafalda med hvar sitt ämbar  vatten! Mafalda tog en hand full vatten och kastade  ut öfver gatan. Men Linda tömde sitt ämbar öfver  sångare och luta. Serenaden afbröts. 
<sec/>
Vattenkuren gagnade icke. Det lilla huset  belägrades natt och dag. Herr Battista hade synbarligen ingenting annat att göra. Och striden blef  ojämn. Hvarje morgon måste Linda gå till sina  hvita varor. Och hvarje morgon mötte hon herr  Battista på Trefaldighetsbron. Han lyfte artigt på  hatten. 
<sec/>
”Redan ute, fröken Linda! Skada! Jag hade  tänkt göra er min uppvaktning. Men fröken Viola  är kanske hemma?” 
<sec/>
Och hvarje afton klagade Mafalda sin nöd.  Aldrig fick hon vara i fred. Han ringde på klockan,  underhandlade, sade artigheter, hvisslade vackra  melodier och pratade med Viola, den lilla olycksfågeln, som så ofta hon kunde smög sig ut på balkongen. Hvad skulle Mafalda göra? Hon var icke  ämnad till spion och fångvaktare. Och att hela  kvarteret skrattade åt dem, det var icke hennes fel.  
<sec/>
Till sist måste den stolta Linda kapitulera. Herr  Battista släpptes in. Han förband sig att icke onödigtvis kollra bort lilla Viola, och att aldrig göra några  dumheter. 
<sec/>
Ett underligt, obestämdt löfte, föga trovärdigt. 
<sec/>
Men till hans beröm må nämnas, att han höll  det så godt han kunde – hela vintern. För öfrigt  var han rätt så bra att ha. Han uträttade ärenden,  han hvisslade ackompanjemang till Mafaldas sång,  lagade hennes luta, smorde gångjärn, lagade lås. 
<sec/>
Med Linda talade han om affärer. Han funderade  på att öfvertaga en antikvitetsbod vid via Maggio.  En mörk och präktig bod med diskreta gömmor här  och där. Lagret var utmärkt pietetsfullt sammansatt. En bod att förtjäna på! Men han behöfde 500  lire kontant. Och hvar skulle han taga dem ifrån?  
<sec/>
Hans sätt att tala om affärer ingaf verkligen  förtroende. Klart och redigt och vidsynt. En smula  för vidsynt, kanske. 
<sec/>
Viola tyckte, att han talade alldeles för mycket  med Linda. Och att han gjorde alldeles för många  tjänster åt Mafalda. Själf fick hon nöja sig med  en goddagkyss och en godnattkyss. Eller med en  liten hviskning, som hon aldrig hann uppfatta,  emedan blodet genast kom i stark jäsning. Viola  var hett och allvarligt förälskad. Hon kallade honom  för ”stora bror” och gjorde detta i afsikt att skämma  ut honom, bringa honom på bättre tankar. Men  han bar titeln med jämnmod och nämnde henne  i gengäld ”lilla syster”. 
<sec/>
Det retade henne obeskrifligt. Var det då icke  för hennes skull, han kom? 
<sec/>
Linda och Mafalda voro däremot synnerligen  belåtna. De började redan betrakta honom som en  bror eller åtminstone som en ganska ofarlig person.  Och nyårsdagen kysste Linda honom. Och Mafalda  kysste honom. Och de önskade hvarandra ett godt  och kristligt år. 
<sec/>
Men lilla Viola satt på sin kammare och tjurade.  
<sec/>
Deras förhållande bibehöll denna lugna och goda  prägel ända till midten af mars månad. Då blef  det ett omslag. Det kom icke så hastigt, som Linda  sedermera påstod. Redan i februari hade Viola  iakttagit en förändring i herr Battistas sätt. En  ökad värme, en obestämd oro, en hängifvenhet och  lidelse i smekningarna, som hon förut icke känt.  Beklagligt och förklarligt nog underlät lilla Viola  att i tid varsko sina systrar. Därför kom det också  som en fullständig och obehaglig öfverraskning, när  Battista i medio af mars tillkännagaf, att nu skulle  han och Viola flytta tillsamman. 
<sec/>
Flytta tillsamman! 
<sec/>
Linda sökte behärska sin rättmätiga förtrytelse.  Hon förstod, att gossen icke menade så illa. Han  vår mer lättsinnig än egentligen ond. Man borde  tala förstånd med honom. 
<sec/>
Hon tog honom vänligt vid handen och förde  honom fram till föräldrarnas porträtt. Hon bad honom betrakta dessa allvarliga, nästan stränga drag,  som kräfde aktning. Hennes far hade varit en statens  ämbetsman, lågt betald men med kaptens rang.  Och hennes morfar hade en gång i tiden varit det  storhertigliga kökets chef. Hon nämnde detta för att  han rätt skulle kunna förstå, hvad för slags flickor  han hade att göra med. Det är icke med sådana  flickor, man ”flyttar ihop”. Man gifter sig med  dem, om man kan – 
<sec/>
”Men det är ju det, jag icke kan! Det kostar  alldeles för mycket. Hör på! Först och främst har  jag lofvat Viola en vacker sommarklänning. Den  kommer att kosta minst femtio lire. Vidare har jag  hyrt ett stort, härligt rum vid viale Margherita.  Värdinnan har lånat mig sin egen säng, och jag  har måst betala en månad i förskott. Men så äro  också mina tillgångar så godt som uttömda. Jag gör  ju visserligen små affärer. Gjorde rättare sagdt,  ty nu kommer nog Viola att ta all min tid. Nå –  om en tre fyra månader kör värdinnan ut oss. Jag  måste söka mig ett jobb kanske här, kanske i en  annan stad. Hvad är då naturligare, än att Viola återvänder till er. Och tänk då hvilket onödigt bråk  och trassel att först gå och gifta sig –” 
<sec/>
Linda häpnade inför ett sådant lättsinne. 
<sec/>
Hon tillkallade sina systrar. Och nu fick herr  Battista sitt betyg. En vanlig, tarflig flickförförare!  Hon vädjade till Violas hjärta och förstånd. Ville  hon verkligen bringa skam öfver sina kära föräldrars namn, öfver detta hus, öfver sina systrar,  öfver sig själf? Hon målade ut hennes framtid – 
<sec/>
Och den stackars Viola såg sig själf i smutsiga  trasor, förhånad, begabbad, förföljd af polisen. Hon  kom att tänka på sitt vackra, flammande siden, på  de käckt vippande påfågelsfjädrarna. Och hon insåg  plötsligt, hvilket förfärligt fall som hotade henne. 
<sec/>
Hon kom också att tänka på syster Lindas örfilar. Och Mafaldas jämrande gråt betog henne resten af  mod och ungdomsyra. 
<sec/>
Hon sade sin Battista, att kunde han icke gifta  sig med henne, så finge det väl vara alltsamman – 
<sec/>
Dygden hade segrat. 
<sec/>
Den lättsinnige ynglingen drog sig baklänges ut  i förstugan. Han var blek, hans ögon rödsprängda.  Han såg dolsk och farlig ut. 
<sec/>
Viola sprang efter honom, gaf honom kärleksfulla  ord och en brinnande afskedskyss. Icke sant – han  skulle skaffa dem något att lefva af? De skulle få  gifta sig? 
<sec/>
Och när hon redan hade stängt dörren bakom  honom, måste hon öppna den på nytt, glida ut på  gatan, glida in i hans famn. 
<sec/>
”Å käre – hör du –” hviskade hon. ”Den där  klänningen du – den får jag väl i alla fall?” 
<sec/>
Hon var så barnslig. – 
<sec/>
Men Linda tog saken med desto större allvar.  Likaså Mafalda. Den poetiska och godhjärtade flickan  gjorde oerhörda ansträngningar för att uppfylla sin  plikt som spion och fångvaktare. Hon släppte icke  Viola ur sikte, ej en enda minut. Lutan förstummades, och kastrullerna förlorade i glans, men  Viola bevakades som en ädelsten eller som ett dyrbart  afvelsdjur. 
<sec/>
Dock – dagarna kommo och gingo, långsamma  och tråkiga. Den första, stora, harmfyllda spänningen började gifva vika. Herr Battista höll sig  på afstånd, man såg honom aldrig, hörde icke talas  om honom. Endast att grannfruarna någon gång kunde fälla ett och annat ord beträffande den afdankade friarens karaktär. Han var tydligen ganska  känd på sydsidan Arno, herr Battista Corradi. Men  ingalunda välkänd. 
<sec/>
Dagarna gingo, fridfullt och stilla. Vårens poesi  öfverväldigade den goda Mafalda, lutans strängar  klirrade sakta i drömfyllda ackorder. Och när Viola  ödmjukt bad om en stunds frihet, slöt hon sakta sina  ögon. För att i nästa ögonblick väckas af portens  skräll. 
<sec/>
Och åter fröjdades hela kvarteret af den glada  synen: lilla Viola i flammande orange med tio  vippande påfågelsfjädrar i hatten. Smedens pojke  grinade med hvita tänder, bagarpojkens lätt förvridna hufvud råkade ånyo i fara. Skomakarmäster  kröp från sin läst, kröp ut i solskenet, smutsig  och ful. 
<sec/>
Och gatans slynglar ropade: 
<sec/>
”Hvar är din fästman, Viola?” 
<sec/>
”Hvar är din fästman, Viola?” frågade smeden,  som med sparkar och slag dref sin grinande son till  släggan. 
<sec/>
Och Viola svarade: 
<sec/>
”Ja, inte vankar han omkring i dina trasiga byxor,  mäster!” 
<sec/>
Det blef ett skratt. Hon hade då icke tappat  humöret, flickan! Nej, hvarför skulle hon sörja?  Hon visste, hvad hon visste. Till sommaren skulle  hon bära en klänning med spetsar och ljusblåa band. 
<sec/>
Efter en månads frånvaro dök herr Battista åter  upp. Hans utseende och dräkt hade fått något så  solidt och vederhäftigt öfver sig, att Mafalda genast  låste upp dörren för honom och bjöd honom stiga in  i matsalen. Viola skrek af förtjusning. Men herr  Battista afvisade hennes lifliga ömhetsbetygelser. 
<sec/>
”Mitt kära barn,” sade han. ”Jag har kommit  för att begära din hand. Och jag tänker icke kyssa  dig, förrän jag fått din fröken systers tillåtelse.”  
<sec/>
Hans uppträdande var synnerligen värdigt. Man  kunde se, att han var af god familj. Klädseln var  likaledes ytterst vårdad, engelsk snitt. Öfver västen  hängde en dubbel kedja af guld, och på pekfingret  gnistrade en stor diamant. Viola frågade, om den  var äkta. 
<sec/>
Mafaldas blickar hängde fast vid kedjan. Den  glittrande tingesten höll nästan på att söfva henne.  Hon undrade också om den var äkta, all denna öfverraskande härlighet. – 
<sec/>
När Linda tagit af sig hatten och vederbörligen  burrat upp håret, började underhandlingarna. Herr  Battista framförde sitt ärende, sitt frieri. 
<sec/>
”Jag är nu i besittning af det nödvändiga kapitalet, femhundra lire. Jag kan när som helst  etablera mig som antikvitetshandlare. Och jag hoppas  således, att ingenting längre står i vägen –” 
<sec/>
Men Linda ville ha klara papper. Pengarna på  bordet! Herr Battista log. Ur rockens innerficka  drog han upp ett elegant cigarrfodral af läder, öppnade och lät fem vackra, gulbruna sedlar glida ut  på bordet. Linda granskade vattenstämplarna. 
<sec/>
”Tror du, att jag är sedelförfalskare?” 
<sec/>
Naturligtvis icke – men hvar hade han fått dem  ifrån? – Lånat. – Å herre gud! Hvem kunde vara  så tokig? – En äldre släkting, som han gjort vissa  tjänster. – Vissa? 
<sec/>
”Hör du, Linda, är det din mening att hålla  polisförhör?’ 
<sec/>
Linda insåg, att hon gått för långt i försiktighet.  Hon ville icke vara ogrannlaga. Pengar hade han  – godt. 
<sec/>
”Om du nu bara kan komma öfverens med den  snåle gubben på via Maggio.” 
<sec/>
Battista hade redan talat med antikvitetshandlaren. Nästkommande första oktober skulle han få  öfvertaga affären mot femhundra kontant och en  revers på lika många tusen. Räntan tills vidare obestämd. Battista förklarade, att köpet måste anses  för honom synnerligt fördelaktigt. Man kunde säga,  att han redan kommit på grön kvist. Således var det  ingenting, som hindrade dem från att bestämma  dagen för bröllopet. 
<sec/>
Sista maj föreslog Linda. Första maj föreslog  Battista. Nej, det var omöjligt. På en knapp månad  kunde Linda icke få till stånd en anständig utstyrsel.  Allra tidigast i midten af maj. – 
<sec/>
Man talade om för lilla Viola, att hon skulle få  gifta sig i midten af maj. Hon blef mycket glad. 
<sec/>
”Och när får jag klänningen?” frågade hon. 
<sec/>
Battista skrattade. Nu var det syster Linda, och  icke han, som fick sörja för utstyrseln – eftersom  de nödvändigt skulle gifta sig. 
<sec/>
Så dumt, han skämtar! tänkte Viola. Eller skulle  han vara snål? 
<sec/>
Ja, det såg verkligen ut, som hade rikedomen  gjort honom om icke snål så åtminstone sparsam.  Och det var ju i och för sig ingenting att anmärka  på. Men att han prydt sig själf med engelska kläder,  guldklocka, guldkedja och diamantring i stället för att  offra motsvarande summa på sin fästmö, det sårade  Viola. Hon skulle kanske stå brud i den flammiga,  som solen redan hade blekt, och som smedens pojke  försett med en nästan obotlig sotfläck. 
<sec/>
Äfven Linda tyckte, att Battista gick väl långt i  sin sparsamhet. Han fördyrade deras hushåll rätt  väsentligt utan att bidraga med så mycket som en  söndagsdessert. Det var en ganska bekymmersam  tid för Linda. Hennes stolthet förbjöd henne att  knappa in alltför mycket på Violas utstyrsel. Men  medlen voro små. 
<sec/>
Hon nästan önskade, att herr Morelli skulle  göra nya tillnärmelser – för att i rättan tid afspisas,  ångra sig och göra bot i omoderna linnen eller andra  hvita varor. Men herr Morelli bibehöll sin faderligt  välvilliga och kyska tillbakadragenhet. 
<sec/>
Och Battista kom regelbundet till andra frukost  och till middag. Mafalda dignade under den dubbla  arbetsbördan. Hon skulle ju vara ”förkläde” och hon  skulle laga maten. Om han icke haft de engelska  kläderna, kunde hon ha satt honom till att göra nytta  i köket. Det skulle ha minskat hennes arbete och  åstadkommit ett välgörande afbrott i de ständiga  smekningarna. Herr Battista utnyttjade nämligen  sina fästmansrättigheter till det yttersta. 
<sec/>
Det var pinsamt. 
<sec/>
Aftnarna blefvo länga. Linda föreslog, att man  skulle gå ut, att man skulle gå någonstans. Battista  ville icke. 
<sec/>
”Du behöfver inte bjuda oss på någonting,”  hånade Linda. ”Hvar och en betalar för sig.” 
<sec/>
Men det ville han heller icke, det skulle se illa  ut. Och dessutom hade de ju så trefligt hemma – 
<sec/>
Ja, han hade trefligt. Och Viola. Men Linda  och Mafalda vankade af och an som osaliga. Ut i  köket för att slippa se och höra, och så in igen  för att deras plikt likmätigt se och höra – 
<sec/>
Linda föreslog: 
<sec/>
”Du kunde någon gång ta med dig ett par af  dina vänner. Så blefve det inte så enformigt – för  oss. ” 
<sec/>
Nej, det ville icke Battista. Hvad skulle det  tjäna till? Så lugnt och bra, som de hade det – 
<sec/>
Och för hvarje dag blef vårluften allt hetare,  kvafvare – 
<sec/>
Förlofningstidens enformighet afbröts emellertid  hastigt och lustigt. Åtminstone hastigt. Herr Battista  uteblef en dag till stor förvåning för alla och till  verklig lättnad för Linda och Mafalda. Följande  morgon infann han sig hos Morellis. 
<sec/>
”Hvar har du hållit hus?” frågade Linda. 
<sec/>
”Å jag har haft bråkigt – gubben förstår du –  min rika onkel. Men nu ska jag be dig att taga  hand om det här lilla paketet. Öppna det inte, är  du snäll – du förstår –” 
<sec/>
Förstod gjorde hon väl icke, men hon anade att  det var en bröllopsgåfva. Och när frukostrasten  kom, hade hennes nyfikenhet stigit öfver det uthärdligas gränser. Hon öppnade det slarfvigt hoplagda paketet. Högst besynnerligt! 
<sec/>
Herr Battistas guldklocka, guldkedja och diamantring! 
<sec/>
En gåta! Som fick sin lösning morgonen därpå.  Tidigt, innan Linda slutat sin frukost, ringde portklockan. 
<sec/>
”Du min gud!” skrek Mafalda, ”nu kommer han  för att taga Viola på sängen. Hvilket oskick!” 
<sec/>
Men det var icke Battista.  
<sec/>
En civilklädd, höflig herre bad om ett par  minuters samtal med någon af systrarna – helst med  fröken Linda. 
<sec/>
Han presenterade sig, visade sin polisbricka.  Hans ärende var att om möjligt inhämta några upplysningar angående en viss Battista Corradi, som  antogs stå i vänskapligt förhållande till – 
<sec/>
Linda knyckte på nacken. 
<sec/>
”Herr Battista är förlofvad med min syster.” 
<sec/>
Det hade han sig bekant. Men nu ville han  veta, huruvida fröken Linda iakttagit eller hört talas  om en dubbelboetterad guldklocka med tillhörande  kedja samt en diamantring –  
<sec/>
”En diamantring!” utbrast Linda. ”En äkta  diamant?” 
<sec/>
Hon kände, att hon måste vinna tid. Annars  skulle här kanske begås en ohjälplig dumhet. 
<sec/>
”Ni måste ta fel på person. Herr Battista är en  fattig ung man. Hur skulle han kunna ha en diamantring?” 
<sec/>
Polismannen pröfvade henne med blicken, smålog  och sade: 
<sec/>
”Ert tonfall öfvertygar mig om, att ni åtminstone  är fullständigt främmande för de där sakerna. Och  vi få ju hoppas att alltsamman beror på något  misstag. 
<sec/>
Emellertid vill jag säga er, att ifall – ifall  säger jag – herr Battista en vacker dag skulle –  skulle börja briljera – så gör ni ovillkorligen klokast  i att tala om det för oss.” 
<sec/>
För oss! För polisen! 
<sec/>
Linda kunde icke följa honom till dörren. Hon  föll ned på stolen, hon var så slapp – 
<sec/>
Mafalda och den yrvakna Viola plågade henne  med frågor. Men hon svarade icke ett ord. Först  måste hon tänka, tänka. Och det var icke så lätt. 
<sec/>
Med skälfvande knän steg hon ut på gatan, klättrade upp i omnibussen – och hamnade midt emot  polismannen. 
<sec/>
Det blef en ohyggligt pinsam färd. 
<sec/>
Och när bussen stannat på torget, hoppade polismannen ur, vände sig om och räckte henne handen.  Hela torget snurrade rundt, palatset, loggian alltsamman – 
<sec/>
”Nej, där har ni Morellis,” hörde hon polismannen säga.  
<sec/>
Hon brast i gråt, snyftande trädde hon in till  sina deltagande och nyfikna kamrater. 
<sec/>
– – –  
<sec/>
Herr Battista skulle stånda till ansvar. 
<sec/>
Viola var inlåst på sin kammare, Mafalda i  köket. Salen disponerades af herr Battista och hans  domare.  
<sec/>
Hur hade han kommit öfver de där sakerna?  Och hvarför hade han anförtrott dem åt Linda? 
<sec/>
”Jag har fått dem, fått dem till skänks af samma  person, som lånade mig pengarna. Å du må tro,  det är en rik gubbdjäfvul. Vi är släkt, förstår du  – kusin till min mor. Men nu har han ångrat sig,  rackarn. Nu vill han ha tillbaka – förstår du. Å  de göra alltid så där, rika släktingar. Han skickade  polisen på mig för att ta igen – husundersökning,  förstår du. Det var därför jag bad dig om den där  lilla tjänsten. Man kan väl inte låta handtera sig  hur som helst af sina förbannade släktingar –” 
<sec/>
”Vill du, att jag skall tro din historia? Så var  så snäll och gör den lite mera trovärdig. Ljug  bättre, Battista!” 
<sec/>
Han bleknade. 
<sec/>
Men honom var det på det hela taget alldeles  likgiltigt, hvad hon trodde. Han hade – 
<sec/>
”Är det dig också likgiltigt, ifall jag i morgon  går till polisen med ditt paket.” 
<sec/>
Nej, det var det naturligtvis icke, tillstod han  öppet och fräckt. Han hoppades, att det icke heller  skulle vara henne likgiltigt, ifall den elake gubben  lyckades få honom fälld? Hvilken skandal! Då  måste de allt sälja huset och flytta till ett annat  kvarter. – 
<sec/>
”För resten – om jag blir ansedd som tjuf,  så lär väl du bli ansedd som tjufgodsgömmare. Det  är inte stort bättre.” 
<sec/>
Hon slungade paketet emot honom – till men  för klockan och för herr Battistas vackra ansikte.  Det blef ett förfärligt väsen. Mafalda kom till,  blandade sin gråtmilda stämma i grälet, men lyckades endast försätta sig själf i en häftig hysterisk  gråt. 
<sec/>
Och uppe på sin kammare gastade den innestängda lilla Viola, stampade i golfvet och bringade  salens taklampa i en oroväckande gungning. 
<sec/>
Striden fortsattes så länge krafterna stodo dem  bi. Battista tröttnade först. Gaf sig. 
<sec/>
”Jag gör, hvad du vill. Om jag bara kunde få  veta, hvad du egentligen vill! – Att lämna igen  pengarna vore ju vanvettigt, eftersom jag ärligen  lånat dem af gubben. Och klockan kan jag inte  lämna igen, eftersom jag svurit på, att jag inte  har den –” 
<sec/>
”Jag vill, jag fordrar, att du lämnar detta hus,  nu genast och för alltid –” 
<sec/>
Men det ville icke Mafalda. Den beskedliga  flickan morskade upp sig, protesterade mot detta  lättsinniga sätt att bryta en förlofning, som var känd  i hela kvarteret, ja, i hela staden. Battista borde  försona sig med sin onkel, i värsta fall återlämna  klocka, kedja och ring. Vidare borde han inköpa  och tillträda antikvitetshandeln före giftermålet. Ty  så pass mycket hade de tyvärr sett af honom, att  icke kunde de utan vidare, utan några garantier  anförtro honom Viola. 
<sec/>
Ja, men antikvitetshandeln kunde han icke få  tillträda före den första oktober. 
<sec/>
Så måste bröllopet uppskjutas tills i oktober.  Det skadade minsann icke att pröfvotiden förlängdes.  Men om han gjorde rätt för sig, uppförde sig anständigt och hyggligt, borde han också få kvarstå  som fästman. Den obehagliga händelsen skulle vara  gömd och glömd. Man skulle icke göra hvarandra  några förebråelser. Man skulle lefva i fred och  kärlek och ärbarhet, som kristet folk ägnar och  anstår. 
<sec/>
Mafaldas kloka förslag vann slutligen Lindas  bifall. Och äfven Battistas. Men i själ och hjärta  var han djupt förnärmad af det misstroende, som  visades honom. Och ursinnig öfver att bröllopet  måste uppskjutas. Det skulle således vara så svårt  att komma åt den där lilla flicksnärtan! Som icke  ägde en soldo. 
<sec/>
När freden var sluten, lössläpptes Viola. Och  underhandlingarnas resultat delgafs henne. Hon var  i ett förskräckligt humör, förolämpad och rasande  ond på allt och alla. 
<sec/>
Och hon förklarade, att fick hon icke den hvita  sommarklänningen med spetsar och ljusblå band,  så skulle hon aldrig gifta sig med herr Battista.  Aldrig. 
<sec/>
Herr Morelli sade: 
<sec/>
”Nå, Linda, hvad är det jag hör? Tänker ni  lämna oss? Tänker ni gå och gifta er?” 
<sec/>
Linda rättade misstaget. Det var icke hon utan  hennes yngsta syster, som skulle gifta sig till  hösten. 
<sec/>
Men herr Morelli skakade misstroget på hufvudet.  Trovärdiga personer hade sagt honom, att äfven  Linda bestod sig med en beundrare, en uppvaktande.  På gator och andra offentliga ställen hade man vid  flera tillfällen iakttagit de tre systrarna i sällskap  med tre unga män – 
<sec/>
”Å jag förstår! Det är min blifvande svågers  kamrater. Ja, vi ha verkligen promenerat tillsamman någon gång. Och genast är man naturligtvis  framme –” 
<sec/>
”Um, um,” muttrade gubben. ”Vi är kanske  inte lika stränga mot yngre förmågor som – um,  um –” 
<sec/>
”Å fy skäms! – Hör på, herr Morelli! Jag  är bara tjugusex år. Har jag icke rättighet att roa  mig någon gång, vara samman med unga människor?” 
<sec/>
Jo, naturligtvis, naturligtvis. Herr Morelli hade  ju heller ingenting sagt, ingenting. 
<sec/>
Bara: um – um – 
<sec/>
– – –  
<sec/>
Det var Battista, som hade kommit upp med  förslaget. Han erinrade sig, att Mafalda och Linda  klagat öfver de långa kvällarnas enformighet.  Bristen var lätt botad. Hans vänner och förtrogna,  Luigi och Vincenzo, skulle säkerligen med förtjusning ställa sig till damernas förfogande. Och de  voro mycket hyggliga pojkar – af god familj. 
<sec/>
Visserligen hade ju Linda en minnesvärd afton  öst vatten öfver deras oskyldiga hjässor. Men hvad  gjorde det? Samvaron skulle blifva desto gladare.  Presentationen var ju så godt som undanstökad på  förhand. 
<sec/>
Umgänget inleddes med en ny serenad, som Viola  och Mafalda åhörde från balkongen. Linda hade i  förargelsen gått och lagt sig. Hon ville visa dem  sitt förakt. Men denna demonstration var i hög grad  oklok. Ungdomarna trängde sig in i det obevakade  huset. Och den veka Mafalda förleddes till att sjunga  duett med herr Vincenzo. 
<sec/>
Battistas hjälptrupper hade inträngt i fästningen. 
<sec/>
Det var i själfva verket icke något oskyldigt  begär att öka samlefnadens behag, som dref herr  Battista att söka sina vänners bistånd. Linda hade  förolämpat honom. Hon hade förebrått honom en  ohederlighet, som för det första inaglunda var till  fullo bevisad. Och som för det andra väl kunde  urskuldas och öfverskylas af den heta och uppriktiga  kärlek, herr Battista ägnade lilla Viola. För öfrigt  hade det ju just varit Lindas öfverdrifna anspråk på  soliditet, som förmått honom att anknyta en tvifvelaktig affärsförbindelse med den rike onkeln. 
<sec/>
”En Corradi,” sade han till Vincenzo, ”en Corradi låter sig icke behandlas som en skälm. Jag  vill hämnas, jag vill förödmjuka –” 
<sec/>
Och de tre vännerna uppgjorde en fälttågsplan,  som ur ren krigs-teknisk synpunkt ingalunda var  förkastlig. Första attacken utgjordes af den ofvannämnda serenaden. Och resultatet blef lysande, resultatet blef helt enkelt eröfringen af Mafaldas hjärta.  Oemotståndligt draget och dåradt af lutans sakta klirrande och af Luigis nötbruna, sammetslena ögon,  drunknade den stackars flickans hjärta i en mild men  djup förälskelse. 
<sec/>
Därmed var det första stora slaget vunnet. Linda  ägde visserligen en betydande viljestyrka, men  Mafaldas och Violas gemensamma böner kunde hon  icke motstå. Inom en veckas förlopp hade herrar  Vincenzo och Luigi vunnit erkännande som så att  säga legitima medlemmar af familjen. De kunde  komma och gå när och hur de behagade. De duade  systrarna öfver lag, följde dem på gatorna och uppträdde som deras beskyddare på offentliga platser. 
<sec/>
Och äfven i det mera intima husliga lifvet togo  de del. De rörde om i Mafaldas grytor, de gåfvo  bagarpojken välbehöfliga tillrättavisningar för hans  stora försumlighets skull, de örfilade upp kolpojken,  de tömde slaskhinkens innehåll utanför sofkammarens  fönster. De vakade öfver sina skyddslingars klädsel,  och när någon uppstudsig knapp eller hake vägrade  att göra sin plikt, underläto de icke, att med förfarna  fingrar råda bot på denna så ofta återkommande  olägenhet. 
<sec/>
Kort sagdt – ett nästan paradisiskt oskyldigt och  kärt syskonskap tycktes förena dessa unga människor. En höfvisk och förtrolig vänskap förljufvade  deras samlefnad. Om man bortser från paret Battista  –Violas öppet erkända och legitima kärleksförhållande, tedde sig det hela som en förtjusande, glad  och vårluftsmättad vänskapsidyll. Och näppeligen  kunde man ana arghet och list under denna lugna,  behagliga yta. 
<sec/>
Men de funnos där. 
<sec/>
En afton hade ungdomarna deltagit i en dansfest  på Arenan. Redan vid tolftiden önskade Linda återvända hem, hennes plikttrohet förbjöd henne att  draga för stora växlar på morgondagens krafter. Men  Mafalda och Viola stodo icke under samma hårda  arbetslag. Och de hade förfärligt roligt. Linda bevektes, gaf dem tillåtelse att stanna ännu en timme.  Själf tog hon Vincenzo under armen och lämnade  Arenan. 
<sec/>
Linda var trött, upphettad, en smula yr i hufvudet. Vincenzo teg envist. Det var obehagligt. Linda  började tala om hvitvaruaffären, om herr Morelli,  om fru Morelli. Fru Morelli led af vattusot. Och  nu hade den arma människan råkat ut för en charlatan, som behandlade hennes åkomma – med  vatten. Kunde man tänka sig någonting galnare? 
<sec/>
Vincenzo hyste synbarligen föga intresse för den  stackars fru Morelli. Men när de hade kommit upp  på Trefaldighetsbron stannade han och började tala  – vackert, poetiskt, lidelsefullt. 
<sec/>
Linda lyssnade med förvåning till dessa sköna  tirader. 
<sec/>
”Vincenzo,” sade hon, ”du skulle väl aldrig ta  fel och tro, att jag är Mafalda? Kom nu, annars  gäspar jag käken ur led.” 
<sec/>
Hon drog honom med sig genom de dåligt upplysta gatorna. Hon var sömnig och trött och bekymrade sig icke stort om sin följeslagare. Hon var  ju också tämligen van vid att ha honom i släptåg.  En högst naturlig tredelning hade så småningom gjort  sig gällande inom de sex’ förbund: Battista–Viola,  Mafalda–Luigi och Linda–Vincenzo. Vincenzo var  den förståndigaste och den längste bland pojkarna.  Han passade henne bäst. 
<sec/>
Men denna afton var han onekligen en smula  besynnerlig. 
<sec/>
När Linda låst upp porten, klappade hon sin  följeslagare moderligt på axeln och sade: 
<sec/>
”Tack för sällskapet. Gå nu inte och dra på  gatorna utan gå hem och lägg dig.”  
<sec/>
Vincenzo var stor och stark. Han sköt henne  in i förstugan, sköt henne upp mot väggen och  började kyssa henne, rasande, ifrigt, hårdt – 
<sec/>
Det tog några ögonblick, innan hon hann göra  sig fri. I själfva verket var hon betydligt uppretad.  Men hon behärskade sig. 
<sec/>
”Vincenzo,” sade hon. ”För den här gången  må det vara händt. Jag är minsann själf riktigt yr i  hufvudet efter det myckna dansandet. Och efter  som jag inte slog dig på mun genast, så får jag  väl stå mitt kast. – Men det säger jag dig – vill du  ha dina vackra tänder i behåll, så gör inte om det.” 
<sec/>
Med ett hånfullt men på samma gång ganska  snopet: God natt, argbigga – aflägsnade sig herr  Vincenzo. 
<sec/>
Huruvida Mafalda utsattes för ett liknande attentat  från Luigis sida, har på grund af denna flickas stora  grannlagenhet förblifvit obekant. Att hon icke hotat  Luigi med tändernas förlust kan man emellertid taga  för gifvet. Hon ägde icke sin systers andliga och  kroppsliga motståndskraft, icke hennes jämvikt. Hon  var ett rö. 
<sec/>
Men att tiden för Lindas slutliga eröfring, underkastelse och förödmjukelse ännu icke var inne, det  var tydligt. Hennes sinne var klart och lugnt, en  förståndig flicka. Och den ingalunda lättvunna  segern öfver herr Morellis begär hade gifvit en  säkerhet, en jämvikt, som gjorde henne så godt som  oantastlig. 
<sec/>
Om bara icke – 
<sec/>
Egendomligt nog! Det var just herr Morelli, som skulle bringa henne ur jämvikten, herr Morelli,  som genom småsinnadt gnat skulle försätta henne i  ett olyckligt upphetsadt sinnestillstånd. 
<sec/>
Herr Morelli begärde hennes hand. 
<sec/>
Och efter en veckas betänketid gaf Linda honom  sitt ja. Det var nämligen denna gång ett fullt anständigt och korrekt frieri, som framställts. Charlatanens olyckliga vattenkur hade återgifvit herr  Morelli hans frihet. Och bröllopet kunde bestämmas  till Sanct Johannesdagen om ett år. 
<sec/>
Att detta Lindas beslut dikterades af beräkning  kan knappast förnekas. Den slarfven Vincenzo var  henne i grund och botten ganska behaglig. Och hon  frågade sig icke utan en viss oro, om hon verkligen  hade rättighet att så förkväfva och förråda sina  ömmare känslor. 
<sec/>
Men hvad skulle hon göra? Den gode guden  hade förlänat hennes systrar alla glada tokors fri-  och rättigheter. Åt Linda hade han gifvit ett klart  och lugnt förstånd, som hon måste använda till det  allmänna bästa. – 
<sec/>
Ett år skulle hon nu ägna sin utstyrsel, sin,  Violas och delvis äfven Mafaldas. Hon behöll sin  plats och sin lön, men när hon någon gång besökte  affären, var det endast för att tämligen grundligt  skatta den hvita härligheten. Nu var det minsann  icke längre fråga om förlegade linnen, omoderna  broderier. Det var ju inte längre den förföljda  oskulden, som belönades. Det var den legitima  kärleken, som kräfde sina attributer i rikaste mått. 
<sec/>
Tre gånger i veckan aflade herr Morelli besök i  det lilla huset vid stadsporten. Han bemöttes med  all den aktning, som tillkom hans ålder och ställning.  Men den enda, som verkligen visade honom någon  förtrolighet, var lilla Viola. Hon snodde hans grånande mustascher, mumsade hans konfekt, och  lånade småsummor, som hon samvetsgrant delade  med Battista. Och tack vare herr Morelli kom hon  ändtligen i besittning af den efterlängtade sommarklänningen. 
<sec/>
Som sagdt – all skyldig hänsyn och aktning kom  herr Morelli till del i detta lilla hus, som han tack  vare öfvertagandet af ett par inteckningar kunde  betrakta som till största delen sitt. Men det var icke  aktning, han längtade efter. Och han trifdes uppriktigt sagdt som en orm i en myrstack. 
<sec/>
Hans åsikter angående hvad som passar sig,  öfverensstämde ingalunda med Lindas. Vid sitt  första besök i fästmöns hem hade han som ”förkläde” medfört en äldre, högst respektabel kvinnlig  anförvant. Men han insåg genast, att denna sedestränghet gjorde honom löjlig. Att komma med ”förkläde” i ett hus, som vimlade af fullständigt obehöriga pojkar! Battista kunde han möjligen tolerera  såsom varande i rätta ärender stadd. Men hvad  ville Luigi? Hvad ville Vincenzo? Vincenzo i all  synnerhet! 
<sec/>
Och så småningom tog herr Morellis småaktiga  natur ut sin rätt. Han började gnata. Till en början  utstötte han endast några missbelåtna um – um  – men öfvergick snart nog till verbala förebråelser. 
<sec/>
Linda skrattade. 
<sec/>
”Nej hör du, pappa Giuglio!” 
<sec/>
Pappa Giuglio! Det var då också ett egendomligt  och olämpligt smeknamn för en trolofvad. Herr  Morelli hade icke den ringaste lust att gå omkring  som en gammal pappa bland dessa skrattande,  sjungande och lutspelande ungdomar. Luigi kunde  han möjligen tolerera på grund af denne ynglings  tydliga förkärlek för Mafalda. Men Vincenzo! 
<sec/>
”Tag saken med ro, pappa Giuglio! Det skadar  din hälsa att bli så där het –” 
<sec/>
”Du skulle tänka mindre på min hälsa du, och  mera på ditt rykte. Är det ett anständigt sätt att  låta den där lymmeln löpa in och ut, som om han  vore hemma här?” 
<sec/>
”Hvarför kallar du honom lymmel? Har han  gjort dig något? – Jag skall säga dig en sak:  Vincenzo är en hygglig och städad och vacker  pojke. Och därför tycker jag om honom. Det gör  jag. Men tror du, att jag tänker begå några dumheter, så känner du mig bra litet. Jag har gifvit  dig mitt ord. Och det står jag för. Men vill du  draga dig tillbaka, så säg bara ifrån.”  
<sec/>
Nej, det ville han icke. Och Lindas öppna förklaring tycks ha lugnat honom – för en tid. Men  när den stora junibalen på arenan gått af stapeln  med Linda som baldrottning och när hela hvitvaruaffären under en dryg veckas tid icke talat om  annat än Lindas och Vincenzos dans, då bragtes  herr Morelli till ursinne, besinningslöst ursinne. 
<sec/>
Han skref ett förfärligt bref, kuverterade och  sände det med springpojken, som fick en örfil för  bättre minnes och större raskhets skull. 
<sec/>
Han förbjöd henne! Förbjöd henne! 
<sec/>
Linda skref tvärs öfver brefvets första sida:  oläsligt. Hon förseglade det på nytt och gaf den  stackars springpojken en returörfil. Denna oskyldiga  varelse var för öfrigt icke den ende, som fick känna  Lindas snabba, kraftiga hand. Herr Morellis ursinne  hade smittat henne, Viola, Mafalda, Battista, ingen  undgick hennes vrede. Hon skulle ha slagit sig  själf, om hon icke varit en så praktisk flicka. 
<sec/>
När aftonsvalkan kom och med den Luigi och  Vincenzo, hade hennes upphetsning ännu icke lagt  sig. Men den tog sig mildare uttryck. Hon ville  ha roligt. Hon villa skratta och dansa. 
<sec/>
Tyvärr voro alla ballokaler stängda. 
<sec/>
Nå, då skulle de gå någon stans, där man fick  godt vin. De skulle sjunga och spela och vara  lustiga. 
<sec/>
Battista tog sina vänner afsides. Han påpekade  Lindas i hög grad upphetsade sinnesstämning och  undrade, om man icke borde begagna sig däraf?  Undrade om icke rätta stunden nu vore inne? 
<sec/>
Han var alltjämt lika hämndtörstig, herr Battista. 
<sec/>
Luigi, som hyste stor respekt för herr Morelli,  ställde sig tveksam. Men Battista undanröjde hans  betänkligheter genom att framlägga beräkningar, som  hans rika men tarfliga fantasi gjorde lysande. Det  gällde att komma på god och förtrolig fot med den  rike krämaren och – sätten äro mångahanda.  
<sec/>
Hvad Vincenzo beträffar – han behöfde icke  Battistas uträkningar, hörde dem icke. Hans hufvud  var glödande hett. 
<sec/>
De bjödo flickorna till fest. 
<sec/>
Och vin dracks i osedvanligt stora mängder, ett  sött, godt, starkt vin, från Orvieto. Herrarna  stojade, skämtade, flickorna skrattade. En orolig,  osäker, jäktande känsla dref dem till allt ystrare  munterhet. Pojkarna togo sig friheter, som säkerligen skulle ha förskaffat dem en skarp tillrättavisning, om Linda endast gifvit akt därpå. Men  herr Morellis oförskämda bref fängslade alltjämt  hennes tankar. Och denna efterlåtenhet eggade de  sammansvurna, uppmuntrade dem. Rusiga och yra  glömde de, att denna flickas karaktär ägde en utomordentlig fasthet och styrka, som tillät henne att i  alla situationer – i nästan alla situationer – bibehålla väldet öfver sig själf. 
<sec/>
Hemvägen låg öfver kullarna i nattsvart mörker  under trädens yfviga och täta kronor. De vandrade  par om par sökande de djupaste skuggorna. Nattens  tystnad lockade fram de ömt hviskande, tiggande  orden, enträget, lidelsefullt bedjande smekningar. 
<sec/>
Oemotståndligt söfdes lilla Viola af sin älskares  så ofta upprepade, välkända ord. Hon fann det  helt naturligt, hon trodde, att det var, som det  skulle vara. 
<sec/>
Mafalda snyftade sakta. Vinet och natten gjorde  henne sorgsen. Den kära rösten, som gled öfver  från smeksamma hviskningar till heta, korta, befallande ord, förlamade hennes vilja. Hon föll på  knä, slog armarna kring en oliv och grät med pannan  lutad mot dess skrofliga bark – 
<sec/>
Men mellan Linda och Vincenzo utspann sig en  förbittrad strid. Det var icke längre en viljornas  kamp. Vincenzo var trött på att känna sin underlägsenhet. Hans näfvar voro väl dock i alla onda  makters namn starkare än flickungens mjuka tassar.  Hans kropp var vig och kraftig och begäret dref  honom som ett taggigt gissel. 
<sec/>
De kämpade argt och hårdt, utan hänsyn, utan  förskoning. Tänder och naglar, sparkar och slag!  Linda bet honom i halsen, hon bet, nafsade medvetet beräknande efter pulsådern. 
<sec/>
Hon kände, att han var starkare, mycket, mycket  starkare. Hon kände också, att det skulle varit  ljufligt skönt att plötsligt slappna till, gifva tappt.  Att kasta sig ned på marken, viljelös, medvetslös,  trött intill döden. Segrarens byte. 
<sec/>
Men det gick icke an. Hon räknade – hon  tyckte själf, att hon räknade på fingrarna – Först  är det Violas utstyrsel, så är det min egen utstyrsel,  så är det Mafalda, så är det pappa Giuglio – 
<sec/>
Om hon nu icke – hennes armar domnade bort  – händerna släppte – 
<sec/>
Med en ytterlig kraftansträngning lyckades hon få munnen fri, få hufvudet ofvanför hans axel. Och  så skrek hon: 
<sec/>
”Polis! Polis! Mördare!” 
<sec/>
Hemskt skärande flög hennes skri öfver de  fridfullt sofvande kullarna. 
<sec/>
”Polis! Polis!”  
<sec/>
Vincenzo svor.  
<sec/>
”– Ja, om jag hade en knif –” 
<sec/>
Men han släppte henne. För herr Vincenzo  som för hvarje rättsinnig medborgare stod detta  ord: polis omstråladt af en vördnadens och lojalitetens  oförgängliga gloria. 
<sec/>
Linda var fri. 
<sec/>
Snabbtänkt och beslutsam började hon ropa sina  systrar vid namn. Och snart hade hon lockat dem  till sig, samlat dem så att säga under sina skyddande  vingar. Under djup tystnad återvände man till  staden, flickorna arm i arm i första ledet. Stackars  små! Uttröttade, skälfvande i alla lemmar kunde  de just nu ha varit i behof af sina vänners stöd. 
<sec/>
Vid stadsporten skildes man – utan ord, utan  blickar. Och icke ens hemma, ensamma i det lugna  kära huset, yttrade flickorna ett ord om kvällens  tilldragelser. 
<sec/>
De släckte lampan, kröpo ned i sina sängar. 
<sec/>
God natt. – God natt. – God natt. 
<sec/>
 
<sec/>
Man kunde ju ha hoppats, att detta sorgliga  uppträde skulle haft äfven sina goda följder, att  den skarpa läxan skulle ha gagnat åtminstone herr  Morellis intressen. Man kunde ha hoppats, att det  alltför fria umgänget ungdomarna emellan härmed  skulle ha nått en beklaglig höjdpunkt och sitt slut. 
<sec/>
Men tyvärr – Linda hade sina idéer. 
<sec/>
När Battista ungefär en vecka senare åter vågade  ringa på det lilla husets dörrklocka, hörde han  Violas röst: 
<sec/>
”Nu är han här. Ändtligen!” 
<sec/>
Ord och tonfall bådade godt, tyckte Battista.  Men porten öppnades endast på glänt, och Violas  näbbiga flickröst bad honom dra så långt vägen  räckte. 
<sec/>
I detsamma tittade Mafalda ut genom salsfönstret.  
<sec/>
”Battista – är du ensam? Ja, då får du  komma in.” 
<sec/>
Hon öppnade för honom och förde honom in  i matsalen, där Linda satt och arbetade. Viola såg  han icke till. I försiktiga ordalag vidrörde herr  Battista den obehagliga händelsen. Han sköt skulden  på vinet. Och, då detta icke var till fyllest, på  sina vänner, i främsta rummet på Vincenzo. Slutligen framkastade han: 
<sec/>
”Ja – ni vill väl aldrig se dem mer? Pojkarna?”  Linda ryckte på axlarna. 
<sec/>
”Luigi har inte gjort mig något. Om det roar  honom att komma så –”  
<sec/>
”Hvad för något? Luigi!” skrek Mafalda. ”Ja,  får Luigi komma, så må jag då säga, att du inte  har något skäl att utestänga Vincenzo.”  
<sec/>
Linda grimaserade föraktfullt och sade: 
<sec/>
”Nå – jag tänker, jag har gett den där herrn  en läxa, som – har han verkligen mod och lust  så – mig är det likgiltigt.” 
<sec/>
Battista framförde dessa yttranden till vederbörande. Att de tre skalkarna skulle tolka dem på  ett för dem behagligt sätt, var ju helt naturligt.  Rätt uppmuntrande ord i sanning – 
<sec/>
De infunno sig alltså, Vincenzo och Luigi, de  kommo utan att rätt veta, hur de borde bete sig.  Men flickorna voro fullständigt obesvärade, låtsades  om ingenting. Med glada hjärtan följde pojkarna  deras exempel. Hela historien var glömd. 
<sec/>
Äfven herr Morelli hade hållit sig borta några  dagar. Han hade väntat, att Linda skulle börja  underhandlingar, bedja om förlåtelse eller åtminstone  om förklaring. Men när hon icke hördes af, blef  han hjärtängslig. Under en plågsamt lång natt, öfvertygade han sig själf om, att hans uppförande varit  skamligt. Följande morgon tog han fram ett guldarmband, som tillhört hans hustru, skaffade ett nytt  etui att lägga det i. Och med detta på fickan  vågade han träda inför sin älskade. 
<sec/>
Han mottogs vänligt och liknöjdt som vanligt.  Inga förebråelser. Herr Morelli andades lättare och  med en storartad, frikostig åtbörd öppnade han sitt  etui. 
<sec/>
Men gåfvan hade icke åsyftad verkan. Linda  blef ond. Hon slog igen etuiet med en smäll. 
<sec/>
”Reta mig inte, pappa Giuglio! Jag tänker inte  ta betalt för dina dumheter. Var så god – stoppa  in det igen. För resten vill jag säga dig, att sådana  gåfvor tar jag inte emot – än så länge. Kom  ihåg det!” 
<sec/>
En underlig flicka! 
<sec/>
Herr Morelli stoppade sin salig hustrus armband  i fickan. Och låtsade äfven han som om ingenting  hade händt. 
<sec/>
Han fick gå och komma, hur han ville. Det  var knappast någon, som såg honom. Möjligen att  Battista kunde rikta några vördsamma ord till honom. Eller att lilla Viola kunde leta godter i hans  fickor. 
<sec/>
Han var således fullkomligt ostörd. Och han  gjorde sina observationer. Delvis mycket hugnesamma iakttagelser – 
<sec/>
Som t. ex. att Linda fullständigt negligerade herr  Vincenzo. Egentligen ohöflig mot honom var hon  icke. Men hon behandlade honom med den allra  största liknöjdhet. Hon var faktiskt kyligare, mera  tillbakadragen gentemot honom än gentemot fästmannen. Och att det icke var spel blott, afsedt  för herr Morellis misstänksamma ögon, det kunde  han förstå af Vincenzos stundom sorgsna, stundom  förbittrade min. 
<sec/>
Herr Morelli vred sina vaxade och svärtade  mustascher. Han var synnerligen belåten – nästan  stolt – som om han slagit den unge rivalen ur  brädet – 
<sec/>
Men ingen ros utan törnen. Herr Morelli hade  i själfva verket kommit ur askan i elden. Den  gunst, som Vincenzo njutit, tycktes nu komma Luigi  till del – och om möjligt i ännu högre grad. Intet  tvifvel! Linda föredrog Luigi, hon rent af förföljde  honom med sina rop: Luigi, kom hit, Luigi, följ mig!  Och hon, den kloka praktiska Linda, försummade  sin utstyrsel, lämnade nål och tråd – för att lära  sig spela luta. 
<sec/>
Herr Morelli afskydde lutspel. 
<sec/>
Han frågade Mafalda: 
<sec/>
”Det är ju din luta? Hvarför spelar inte du?” 
<sec/>
Och hon svarade: 
<sec/>
”Usch nej då! Jag har tröttnat. Jag tål knappast  höra det.”  
<sec/>
Hon hade tydligen tröttnat både på lutan och  på Luigi. Hon upptogs numera helt och hållet af  sina husliga sysslor. Och var det någon, hon gärna  talade med, så var det väl Battista. När middagsbordet var afdukadt tog hon honom med sig ut i  köket. Herr Morelli blygdes å Mafaldas vägnar.  Hon formligen lockade sin systers trolofvade – 
<sec/>
Herr Morelli hyste deltagande för sin unga  svägerska, som tycktes befinna sig nästan i samma  belägenhet som han själf. Han beslöt att utfråga  henne. Vanligen var hon ju rätt meddelsam. 
<sec/>
”Säg, Viola – har det händt något?” 
<sec/>
”Inte ett dugg,” svarade hon, afhugget. 
<sec/>
”Ja, men hvarför bär ni er så underligt åt?  Hvarför håller ni inte ihop? Är ni osams? Där ute i köket sitter nu Mafalda och din Battista. Och på  balkongen sitter Linda och Luigi –” 
<sec/>
”De vill så ha det. Fråga inte mig –” afbröt  hon. 
<sec/>
”Ja, men det är ju underligt. Och Vincenzo –” 
<sec/>
”Vincenzo!” skrek hon till och blef plötsligt  öfverdrifvet liflig. ”Den du! Det är en treflig pojke.  Honom tycker jag om. Honom skulle jag ha till  fästman. Det vore en annan sak det. Å, jag skulle  väl äta upp honom –” 
<sec/>
I detsamma gick Vincenzo genom rummet. Lilla  Viola kastade sig med ilsken fart öfver honom, slog  armarna kring hans hals och skrek så att det hördes  i hela huset: 
<sec/>
”Du är söt du. Dig skulle jag vilja ha till fästman. ” 
<sec/>
Och hon kysste honom likaledes synnerligen  hörbart. Hon var så naiv. Men Vincenzo sköt henne  åt sidan och sprang uppför trappan, upp till  balkongen, där Linda och Luigi spelade luta. 
<sec/>
Herr Morelli visste sannerligen icke, hvad han  skulle tro. Drefvo de gäck med honom? Eller förställde de sig för att föra honom bakom ljuset? Ett  egendomligt sätt i så fall! Luigi som rival var honom  minst lika motbjudande som någonsin Vincenzo. 
<sec/>
Och dessutom tydde många tecken på, att gossarna ingalunda spelade under täcke med hvarandra.  De undveko hvarandra, talade illa om hvarandra.  Vincenzo hade för flera veckor sedan framkastat  frågor, som tydde på, att han fikade efter en plats  i hvitvaruaffären. Herr Morelli gick nu till Luigi och  frågade honom, om han trodde, att Vincenzo vore  lämplig för en sådan plats. Luigi svarade utan  tvekan. 
<sec/>
”Ja, för all del. Om ni bara har ett ordentligt  kassaskåp. ” 
<sec/>
Hör på bara! De såta stallbröderna började  plocka fram hvarandras förtjänster. De voro således  icke falska, spelade, deras vresiga onda miner. Det  var allvar i leken. De hatade hvarandra rätt hjärtligt. 
<sec/>
Herr Morelli gnuggade sina magra, gula, blåådriga händer. Jaså, nu var således hans tur kommen. Länge nog hade man spelat honom fula spratt,  behandlat honom med ungdomligt öfvermod. Nu var  det kanske hans tur. Han hade också varit en  fiffikus i sina unga dar. – 
<sec/>
Med affärsmässig noggrannhet gjorde han sig  reda för ställningen så, som han uppfattade den.  Luigi älskade Linda och hade lyckats uttränga Vincenzo ur hennes gunst. Och Vincenzo var svartsjuk,  mycket, mycket värre däran än herr Morelli själf! 
<sec/>
Mafaldas underliga förhållande till Battista kom  först i andra planet och intresserade honom mindre.  Likaså lilla Violas vårdslöst manifesterade och tydligen obesvarade kärlek till Vincenzo. 
<sec/>
Men Luigi och Vincenzo, det var stora kort,  trumfkort, som borde spelas ut mot hvarandra. Och  när så den ene har tagit ut den andre, tänkte herr  Morelli – 
<sec/>
Han gjorde sitt bästa. Vincenzo kunde icke  komma i hans närhet utan att få höra stickord, några  ord om Linda och Luigi. 
<sec/>
”Har ni hört, Vincenzo, har ni hört, hur Linda  spelar luta. Å man förstår, att hon har en skicklig  lärare, som ger intressanta lektioner. För resten –  de hålla ju på och spela hela dagen. Gör ingenting  annat – få vi hoppas. Eller hur?” 
<sec/>
Vincenzo stirrade på den elakt grinande lille  gubben. Han förstod icke genast – han hade icke  väntat något deltagande i sina bekymmer från det  hållet. 
<sec/>
När han slutligen förstod, vände han honom  ryggen, spottade i golfvet och gick sin väg. Gubbens  lurande grin och hemlighetsfulla samförståndsmin  gjorde ett vidrigt intryck. Han höll nästan på att  nyktra till. 
<sec/>
Nästan. – 
<sec/>
För hvarje gång gubben gjorde dylika anspelningar, vände han honom tvärt ryggen. Men han  hörde dem i alla fall. Och så småningom intogs han  af ett grymt vällustigt begär att knäcka gubbens  buktiga näsa. 
<sec/>
Han sade honom det. Han tog honom afsides i  förstugan och sade honom, att han gärna skulle  vilja knäcka hans näsben. Eller kanske göra honom  något, som var ändå mycket värre – 
<sec/>
Herr Morelli var icke någon modig man, ålder  och skröplighet tillät honom icke att vara modig  bland dessa ungtuppar. Han förstod, att spänningen  nu nått en punkt, som kräfde försiktighet, obehörigas  aflägsnande. Han hade gjort sitt och var öfverflödig.  Förebärande opasslighet höll han sig inom husets  och hvitvaruaffärens väggar. Han väntade helt lugnt.  På behörigt afstånd. 
<sec/>
– – –  
<sec/>
Linda väntade också. 
<sec/>
Och äfven hon var lugn åtminstone till det yttre.  Viola öfverhopade henne med böner och förebråelser.  Mafalda grät, stilla och intensivt. Men Linda bibehöll  sitt lugna, segervissa leende. 
<sec/>
”Jag har sagt, att jag skall straffa honom. Jag  skall ge honom en läxa, som han inte glömmer. Sen  får han gå – om han vill.”  
<sec/>
Han – Vincenzo nämligen. 
<sec/>
Viola räckte ut tungan. 
<sec/>
Mafalda sade: 
<sec/>
”Ser du icke, hur han lider? Kan det icke vara  nog –” 
<sec/>
”Nej du! Icke förrän jag har –” 
<sec/>
Och hon knöt sin vackra, starka, mjuka lilla  näfve. 
<sec/>
Men Viola sade: 
<sec/>
”Jag hörde talas om, att vi också skulle få pina  våra gynnare. Men det kan jag då inte märka.  Luigi är ju tokig i dig. Hvad bryr han sig om, att  Mafalda kurtiserar Battista? Och hvad bryr Battista  sig om, att jag bränner af kyssar på den där långbente Vincenzo. Usch! Jag, som hade min lilla  nätta, söta Battista! Nu sitter han i köket och gäspar  med Mafalda och äter ur grytorna, tills han blir  tjock och omöjlig. 
<sec/>
Nej, jag blir inte med längre. Det är bara du,  som har roligt, Linda. Och det är inte rättvist.” 
<sec/>
Men Linda var obeveklig. Systrarna hade börjat  leken med samma indignation, samma hämndtörst  som hon själf. Nu hade de redan tröttnat. 
<sec/>
Denna utstuderade falskhet, detta föraktfulla  och föraktliga försök – skulle kanske lämnas  ostraffadt? 
<sec/>
Då, om natten, när Vincenzo började sitt anfall,  hade Linda sagt: 
<sec/>
”Skäms du inte? Gör man så med en flicka,  som man håller af?” 
<sec/>
”Å du pratar!” hade han svarat. ”Man kan väl  roa sig –”  
<sec/>
Alltså: ”icke en flicka, som man håller af. En  flicka, som man roar sig med!”  
<sec/>
Och hon skulle icke hämnas? Hon skulle icke  tvinga honom, tvinga honom att tigga? 
<sec/>
Viola och Mafalda – nå, hvarken Luigi eller  Battista hade sagt dem, att de voro flickor, som man  roade sig med. De hade heller icke reda på, hvad  Vincenzo sagt henne. Hon kunde icke förmå sig att  upprepa de där orden. Hade de tröttnat – godt.  Nu kunde hon hjälpa sig själf. Luigi hade hon i sitt  våld. Hon skulle behålla honom, så länge hon behöfde. Det kunde icke dröja länge – 
<sec/>
”Gör som ni vill,” sade hon till systrarna. ”Jag  sköter mina affärer. Ni får sköta edra. Och hvad  din Luigi beträffar, Mafalda, så var inte rädd. Den  gossen blir icke gammal i min tjänst.” 
<sec/>
Mafalda var van att se upp till syster Linda,  van att underkasta sig, att betrakta sig själf som en  underlägsen varelse. Det fanns sannerligen icke  mycken stolthet i hennes veka själ. Men dessa ord  voro dock för kränkande, förödmjukande. Hennes  älskare, hennes vackre Luigi var således en person,  som Linda kunde röfva ifrån henne och gifva tillbaka,  taga och kasta efter behag, godtyckligt? 
<sec/>
”Du bär dig inte åt som en syster,” sade hon.  ”Du bär dig skamligt åt. Och du kommer att få  ångra dig.” 
<sec/>
Och till Viola sade hon: 
<sec/>
”Gud vet, att jag har älskat detta hus, och att  jag har älskat syster Linda. Men nu står jag inte  ut längre. Nu går jag min väg.” 
<sec/>
”Hvart går du?” frågade Viola. 
<sec/>
”Det får jag se.” 
<sec/>
Tidigt följande morgon aflägsnade sig Mafalda.  Hon hade ett litet knyte under armen. När Viola  fram på förmiddagen kom ned i köket och fann det  tomt, började hon skrika: 
<sec/>
”Nu har Mafalda gått! Nu har Mafalda gått sin  väg, och hon kommer aldrig igen.” 
<sec/>
”Hvart har hon gått?” 
<sec/>
”Det vet jag inte. Men hon har sagt, att hon  aldrig mer ska komma igen.” 
<sec/>
”Gå ut och leta reda på henne. Tag Battista med dig. Och kom inte igen utan att ha Mafalda  med dig!” 
<sec/>
Viola sprang. – 
<sec/>
Dagens timmar gledo långsamt in under en  nästan outhärdlig hetta. Gatans morgonbuller tystnade. Solen gassade, brände gatans hvita stenar, brände husens tak och väggar och de stängda  persiennerna. 
<sec/>
Linda väntade. – 
<sec/>
Hon lekte med lutans strängar, lät dem sakta  klirra, grep hårdt i dem. Det lät illa. Och plötsligt  drog hon upp bordslådan, tog fram en hvass knif  och började skära af strängarna. 
<sec/>
Knäpp, knäpp – 
<sec/>
Lutan gömde hon i salsskåpet, men knifven blef  liggande på bordet. Hon strök varligt med fingern  öfver dess egg. 
<sec/>
Om jag hade en knif, hade han sagt. Dumsnut!  Ja, en knif kunde han ju få här. – 
<sec/>
Hon väntade. 
<sec/>
Bagarens pojke kom med bröd. Han frågade  efter Mafalda. Mafalda ja, hvar kunde hon hålla  hus? Hon hade väl sökt upp någon väninna. Nu  snart – nu snart skulle hon väl få sin Luigi. Och  de skulle åter spela luta. 
<sec/>
Aj, lutan var ju trasig! Hvarför hade hon trasat  sönder lutan? Det var nu ett öfverflödigt okynne.  
<sec/>
Men när man en gång kommit i farten med  okynne – 
<sec/>
Hon väntade, väntade – det var odrägligt tyst. Och odrägligt lång blef tiden. Hon tog fram papper  och penna, hon ville skrifva ett bref till herr  Morelli. – 
<sec/>
Men när hon satt sig vid salsbordet, armbågarna  på bordet, hufvudet hvilande i händerna, började  hon gråta. Det var någonting ovanligt för Linda.  Hon njöt. Och gråten söfde henne. 
<sec/>
Vincenzos ringning väckte henne. Hon sprang  och öppnade. 
<sec/>
”Är du ensam?” 
<sec/>
Ensam och yrvaken. Hon bad honom stiga in  – men Viola var icke hemma – 
<sec/>
”Och Mafalda har gått sin väg. Jag vet inte  hvart. ” 
<sec/>
”Jag vet. – Hvad har du för dig? Spelar du  luta? Utan Luigi? Går det?” 
<sec/>
”Å ja, nog går det,” svarade hon dröjande. ”Men  inte är det roligt. Om du visste, så tråkigt jag har  haft. Luigi har inte varit här på hela dagen. Jag  väntar och väntar –” 
<sec/>
”Han kommer inte.” 
<sec/>
”Åjo. – Hvarför skulle han inte komma?” 
<sec/>
”Därför att jag har förbjudit honom. För resten  har han fått främmande, som tänker stanna.” 
<sec/>
”Mafalda?” frågade Linda. Och han nickade  jakande. 
<sec/>
Linda sade: 
<sec/>
”Han kommer nog ändå.” 
<sec/>
”Det är det, vi få se. 
<sec/>
Jag är trött. Får jag slå mig ned?” 
<sec/>
”Var så god. – Om du ursäktar – jag håller  på med ett bref. Till pappa Guiglio – min fästman  ville jag säga. Ja, det är förfärligt, att man ska ha  så många att tänka på.” 
<sec/>
Hon började skrifva. Vincenzo satt midt emot  henne. Hon tog för gifvet, att han betraktade henne,  och hon kände sig ganska besviken, när hon lyfte  hufvudet och icke mötte hans blick. 
<sec/>
Han stirrade på knifven. Hon sköt den öfver  till honom. 
<sec/>
”Hvad ska jag med den?” 
<sec/>
”Jag vet inte. Jag minns bara, att du önskade  dig en. ” 
<sec/>
Han fingrade på egg och spets. 
<sec/>
”Nåja, man vet ju aldrig, om man icke kan få  användning för den.” 
<sec/>
”Inte sant?” smålog hon vänligt och förstående.  Brefvet tog åter hennes uppmärksamhet i anspråk.  Hon präntade hvarje bokstaf. – 
<sec/>
Plötsligt kastade hon pennan, reste sig. 
<sec/>
”Hvad är det?” 
<sec/>
”Någon som kommer.” 
<sec/>
”Jag hör ingenting.” 
<sec/>
”Nej men jag hör. Det är Luigis steg.” 
<sec/>
Klockan ringde. 
<sec/>
”Ska jag eller du gå och öppna?” frågade hon. 
<sec/>
”Det är väl dig han söker.” 
<sec/>
Efter några ögonblick återvände hon med Luigi.  Hon höll honom i handen. Vincenzo satt kvar på  sin stol, men han hade vändt sig mot dörren. 
<sec/>
”Hur vågar du komma hit?” frågade han. ”Du  har ju Mafalda hos dig. Och dessutom förbjöd jag  dig att komma hit. Det är skamligt att gå ifrån en  så snäll flicka. –” 
<sec/>
Luigi tuggade. Han fick icke fram orden. 
<sec/>
”Hvad är det du säger? Jag tycker, du säger  någonting? Var inte rädd, min gosse. Tala ut!” 
<sec/>
Nu fick han fram det. 
<sec/>
”Jag förbjöd dig, att komma hit. Minns du inte  det? Jag förbjöd dig?”  
<sec/>
Vincenzo reste sig.  
<sec/>
”Släpp hennes hand!” befallde han. 
<sec/>
Luigi tryckte Linda intill sig. Och då Vincenzo  tog ett steg emot dem, spände han ut kinderna för  att spotta på honom. 
<sec/>
Men i detsamma blef han varse knifven i  Vincenzos hand. Han släppte Linda och sprang  på sidan om bordet. Jakten begynte. Vincenzos  långa ben gaf honom en fördel. Men Luigi var  mjuk i ryggen och gjorde snabba böjningar och  kastningar. Vincenzo sköt bordet emot honom, sökte  stänga in honom mellan bordet, skåpet och väggen.  Därvid snafvade han själf på mattan. Och i ett  ögonblick hade Luigi svingat sig öfver bordet. Han  ryckte upp dörren och sprang ut i förstugan. Stora  porten var reglad, och Vincenzo skulle ha hunnit  honom, om icke Linda ställt sig i vägen. 
<sec/>
”Här slipper ingen fram,” smålog hon. ”Men  stöt du, om du har lust.” 
<sec/>
Porten slogs upp med en smäll, och Vincenzo  hörde Luigis springande fötter smattra mot gatans  stenar. 
<sec/>
Han slängde knifven på bordet. 
<sec/>
”Hvad skulle det här tjäna till?” flämtade han.  ”Det är bra dumt att bli osams för en flickas skull.  Egentligen är det du, som borde ha knifven i dig. –” 
<sec/>
Hon gick till honom och strök honom öfver  håret. 
<sec/>
”Stackars gosse, du är ju alldeles våt. Har du  sprungit vreden af dig nu? Eller kliar det fortfarande i fingrarna?” 
<sec/>
Han ryckte på axlarna. Och hon sade: 
<sec/>
”Nej det förstås! När du vill så får du inte. Och  när du får så vill du inte.” 
<sec/>
”Prata inte dumheter! Hvad har du skrifvit  till Morelli?”  
<sec/>
Hon lutade sig ned öfver honom och hviskade: 
<sec/>
”När du vill, så får du – Vincenzo – så får  du, det du vill.” 
<sec/>
Hon betraktade hans läppar med nyfikna granskande blickar. Med ett hårdt grepp tog hon hans  hufvud mellan sina händer och kysste honom.  
<sec/>
”Tack,” sade han. Det var ett underligt tonfall. – 
<sec/>
”Men nu vill jag veta, hvad du har skrifvit till  Morelli. ”  
<sec/>
”Jag har skrifvit, att jag tycker om dig. Ingenting annat.” 
<sec/>
”Och hvad ska det tjäna till? Det vet han nog  tyvärr på förhand – nästan lika bra som jag.” 
<sec/>
”Nej hör på! Lika bra som du! Å så morsk  du är! När fick du veta det? Nu?” 
<sec/>
”Se så! Prata inte dumheter. Hvad ska det  tjäna till, frågar jag? Du tänker väl inte bryta  med gubben?” 
<sec/>
”Skall jag inte bryta?” Hon förstod naturligtvis,  att han skämtade. Men det var ett obehagligt skämt.  Hennes tunga och gom voro torra och sträfva, som  om hon haft feber. 
<sec/>
Hon måste också skämta. 
<sec/>
”Kanske jag icke längre behagar ers excellens?  Kanske ers excellens inte vill ha mig?”  
<sec/>
Hon bugade djupt inför honom. 
<sec/>
Han sade: 
<sec/>
”Var inte dum nu! Men hvarför skulle du bryta  med Morelli? Jag har just räknat på honom. Han  skulle kunna bli mig till nytta –” 
<sec/>
Hon stirrade. 
<sec/>
”Nytta?” 
<sec/>
”Javisst. Du blefve naturligtvis den styrande  där i huset. Du skulle skaffa mig en plats i affären.  Och sen så – Kan du inte begripa det?” 
<sec/>
”Och vi då?” 
<sec/>
”Vi? – Ja, du har väl aldrig trott, att jag  skulle gifta mig med dig? Hur skulle det vara  möjligt? Och hvad skulle det tjäna till? 
<sec/>
Får jag se, hvad du har skrifvit?” 
<sec/>
Han tog brefvet. Linda följde hans blickar, när  de gledo från ord till ord. Hon kunde räkna ut,  hur långt han hunnit, hvad det var han läste nu  – och nu – och nu – Det var ett långt bref,  ett förfärligt, förfärligt långt bref. Det tog aldrig  slut. 
<sec/>
Jo, nu tog det slut. 
<sec/>
Han vek ihop brefvet och lade det ifrån sig.  Betänksamt. 
<sec/>
”Det vore en stor dumhet, Linda. Låt bli att  skicka i väg brefvet. – Hör du, hvad jag säger?”  ”Jo, jag hör.” Hon smålog. Hon tänkte: om  jag ler mot honom, så måste han också le mot mig.  Så är det skämt alltsamman – 
<sec/>
Men det gjorde han icke. 
<sec/>
”För det – att vi skulle gifta oss – det är  ju en orimlighet. Eller hur? Det inser du? Hvad  skulle vi lefva af?”  
<sec/>
Nej, hvad skulle de lefva af? 
<sec/>
”Och så är det en annan sak, som ur min synpunkt sedd omöjliggör ett giftermål. En sak, som  du kanske inte har tänkt på?” 
<sec/>
Han talade långsamt – som om han väntade  svar. 
<sec/>
Nej, hon hade inte tänkt på någonting. – 
<sec/>
”Det är nämligen det, att ditt rykte inte är det  bästa. Du har verkligen komprometterat dig. Du  går på baler och vinstugor – nåja. Men du tillbringar halfva natten utomhus i sällskap med unga  herrar. Du företar små nattliga lustvandringar öfver  kullarna och ställer till oljud. Och slutligen – du  visar dig helt ogeneradt på din balkong tillsamman  med en lutspelare af synnerligen tvifvelaktig härkomst. Man påstår till och med, att du skall ha  kysst honom – där ute på balkongen. Det var  verkligen oförsiktigt. Hela gatan talar om dig, hela  staden. 
<sec/>
Kort sagdt. Du är komprometterad. Man kan  svårligen gifta sig med dig. – En gammal gubbe,  jo! Han får ju inte vara så nogräknad. Och dessutom lär han ju vara kär i dig –” 
<sec/>
Vincenzo reste sig långsamt. Han behöll alltjämt sin lugna, betänksamma min. 
<sec/>
”Således, kära Linda, jag råder dig att icke  skicka i väg det där brefvet. Det vore en dumhet.” 
<sec/>
Han gick förbi henne, gick mot dörren, stannade. 
<sec/>
”Låt mig veta, hur du gör. – Om du är en  snäll och förståndig flicka, så bli kanske jag och  Morelli kompanjoner en vacker dag. Det är egentligen endast, hvad du är skyldig mig. Du har skilt  mig från en af mina vänner, du får skaffa mig  en annan. 
<sec/>
Adjö så länge. Tänk dig för.” 
<sec/>
Hon hörde honom gå genom förstugan, hon  hörde honom låsa porten, hon hörde hans steg på  gatan. – 
<sec/>
Luigis och Mafaldas samlefnad blef icke särdeles  angenäm. Flickan hade blifvit honom påtrugad.  Vincenzo hade fört henne till honom, han hade yttrat  några grofva, befallande ord och smällt igen dörren  om dem. 
<sec/>
Det var icke någon gynnsam början. 
<sec/>
”Tänker du verkligen stanna här?” hade Luigi  frågat. ”Ser du inte, hur trångt, jag har det?” 
<sec/>
Mafalda kunde icke svara, hon var alltför upprörd. Hon stod där med sitt lilla knyte i hand.  Tårarna trillade. – 
<sec/>
Men när Luigi återvände från sitt misslyckade  och obehagliga besök hos Linda, fann han Mafalda  väl och ordentligt installerad. Knytet hade öppnats,  dess innehåll hängde på krokar och spikar. Och  Mafalda själf satt till hälften afklädd på sängkanten. 
<sec/>
Luigi suckade. 
<sec/>
”Jaså, du tänker verkligen stanna. Ja, ja –  skyll dig själf –” 
<sec/>
I grund och botten var Luigi en klok och hygglig  ung man. Att han – lockad af Battista och för  att göra denne en tjänst – deltagit i ungdomens  så småningom allt tygellösare nöjen, får icke betraktas som ett utslag af verkligt och obotligt lättsinne. Mafaldas dårskap var honom i hög grad motbjudande. Han kunde ju visserligen förstå, att den  stackars flickan måste vara svårt förälskad. Men  detta var i hans ögon knappast en antaglig ursäkt.  Och absolut icke någon fördel. 
<sec/>
Köra bort henne utan vidare ansåg han sig icke  böra eller kunna. Men vissa framtidsplaner tvingade  honom att så snart som möjligt söka sin frihet.  Dock önskade han undvika alla våldsamt slitande  uppträden. Han var på det hela taget ganska finkänslig. 
<sec/>
”Mafalda – du förstår – det är egentligen  för din egen skull – Jag är icke något passande  parti för dig. En flicka med ditt utseende kan ställa  större fordringar.” 
<sec/>
”Det är bara som du säger,” mumlade den  stackars flickan. ”När det var fråga om Linda, lät  det inte så. Då var du minsann inte så blygsam.  Du ville ju till och med slåss –” 
<sec/>
Ungdomlig fåfänga hade förmått Luigi att framställa sin träta med Vincenzo som ett slags oafgjord  envigeskamp. Nu fann han rådligt att skämta bort  bravaden. Hans intresse för Linda hade ju egentligen varit ett intresse för herr Morellis hvitvaruaffär. Den planen hade strandat, och han fick se  sig om efter något annat. 
<sec/>
”Om jag får – och det får jag – platsen,  som jag söker. I Genova. Hvad ska det då bli  af dig? För du kan aldrig tänka på att följa mig  dit. Jag ska bo i familjen.” 
<sec/>
Den där platsen i Genova var icke någon vanlig  plats. Luigi hade svarat på en annons och låg nu  i underhandlingar med annonsören, en sockerbagareänka, som sökte ett pålitligt biträde af god familj  och med fördelaktigt utseende för att om tycke  uppstod – 
<sec/>
Annonsen hade varit suddigt affattad men icke  desto mindre tämligen tydlig. Och Luigi hade  sändt sitt porträtt jämte en detaljerad och liflig  beskrifning af sina personliga företräden.  
<sec/>
Den eftersträfvade sysslans verkligt intima karaktär hade han emellertid och just på grund af  sin finkänslighet förtegat. Mafalda insåg således  icke, hur obevekligt lönlöst hvarje försök att fasthålla herr Luigi måste vara. Hon förstod visserligen, att han icke kunde gå till sin nya värdighet,  sitt nya verksamhetsfält med en liten älskarinna  under armen. Men hon hoppades, hoppades – 
<sec/>
Giftermål naturligtvis. Det var bara så svårt  att komma fram med det. Hänsyftningar gingo  honom spårlöst förbi. 
<sec/>
Hon försökte vara så angenäm som möjligt, glad  och lugn. Större delen af dagen vistades Luigi  utomhus. Hon hade således goda tillfällen att sörja  i ensamhet. Ty glad var hon icke, hvarken glad  eller lugn. Hon skämdes, skämdes inför minnet  af sina goda föräldrar, skämdes inför sina systrar,  åtminstone inför Linda. Hon vågade icke nalkas  det kära gamla huset, hon vågade icke komma i  närheten af kvarteret, hvars skvallerkrönika hon  skänkt ett nytt med bagarpojkens fantastiska illustrationer försedt kapitel. Hon höll sig inom trånga  gränser bland idel obekanta. Hon tyckte, att hon  kommit långt, långt bort till en främmande stad. 
<sec/>
Viola besökte henne en och annan gång. Men  det sista halfårets erfarenheter hade förvandlat den  lustiga lilla damen till en riktig olyckskorp. 
<sec/>
”Han kommer aldrig att gifta sig med dig,” bedyrade hon. ”Ånej du, jag känner dem. Det är  bara pengar, de vill åt. Se bara på min sötnos, min  lille Battista! Vet du, hvad han gör? Han tar betalt  af pappa Giuglio för att spionera på Linda. Kan  man tänka sig! Jo, det är snygga gossar, vi ha. 
<sec/>
Men sådana äro de nu för tiden,” suckade  den lilla misantropen. ”För resten är det mitt fel  alltsamman. Hade jag inte gått till den där förbannade marknaden – Ja, det är då sant – man  blir inte riktigt slug, förrän man blir gammal.” 
<sec/>
Linda satte icke sin fot inom herr Luigis dörr.  Hon sände icke ens en hälsning. 
<sec/>
”Hon har blifvit så stursk, så du kan aldrig  tro,” berättade Viola. ”Sannerligen – jag tror, att  det är någonting, som fattas här.” 
<sec/>
Och Viola pekade betydelsefullt på sin smala,  höga panna. Linda hade blifvit så besynnerlig och  sluten. Hon talade aldrig om Vincenzo, aldrig om  Mafalda. Men när hon hörde, att Viola skulle gå  till systern, gaf hon henne pengar. En rätt stor  summa – utan ett ord. 
<sec/>
Mafalda tog emot, hon var så illa tvungen. De  få och små slantar herr Luigi lyckades komma öfver,  använde han för sin toalett. Hushållet fick hon sköta  på egen hand så godt hon kunde. Hade hon vågat  göra uppköp hos sina gamla vänner, bagaren, slaktaren, grönsaksfrun, så hade hon säkerligen lyckats  bättre. Som det nu var, måste hon draga in på  staten, rent af svälta sig. 
<sec/>
Den var för resten delvis frivillig, denna plågsamma svältkur. Mafalda hade anlag för fetma,  och de lugna stilla åren i hemmets kök bland matvaror, som hon naturligtvis måste afsmaka, hade  på ett oroväckande sätt utvecklat dessa anlag. 
<sec/>
Luigi påstod, att han icke längre hade tillräckligt  utrymme i sin säng. Han måste ligga längst ute  på kanten, upprepade gånger höll han på att ramla  i golfvet. Det var för obekvämt, för obehagligt.  Hennes knubbiga lekamen kunde försätta honom i  fullständigt raseri. Kunde hon då inte äta lite  mindre? Olidligt helt enkelt! Om det ändå varit  vinter skulle han ingenting ha sagt. Men midt i  sommaren i den värsta hettan! 
<sec/>
Mafalda insåg, att hon hade orätt. Hon ville  bädda åt sig på golfvet – det passade honom heller  icke. Hans ridderlighet förbjöd honom att låta en  flicka ligga på golfvet. 
<sec/>
Återstod således att magra, att svälta. Kuren  nedsatte hennes krafter, gjorde henne hysterisk och  sorgsen. Det gick också så långsamt att magra.  Och ibland fick hon anfall af en obetvinglig glupskhet. Då åt hon allt, hvad hon kom öfver, åt för en  hel vecka. 
<sec/>
Emellertid sökte hon draga största möjliga nytta  af den tråkiga situationen. Skämtande sade hon: 
<sec/>
”Luigi du! Om vi gifter oss, så får vi väl lof  att skaffa en säng till? Då blir det bra. ” 
<sec/>
Han gaf henne en knapp sidoblick. 
<sec/>
”Om ja –” sade han. Ingenting annat. Men  tonfallet var förkrossande. 
<sec/>
Mafalda kunde icke förstå honom. Att han verkligen varit kär i henne, tog hon för gifvet. Visserligen kan människan hyckla och förställa sig. Men  det finns dock en viss gräns, en punkt, där den  största förställningskonst icke räcker till. Mafalda  hade en utprägladt poetisk uppfattning af lifvet,  särskildt af detta lifsområde. Hon trodde sig ha  sett den stora flammande kärleken i Luigis nötbruna ögon. Och nu kunde hon icke förstå, hvart  den tagit vägen. 
<sec/>
Det var mycket att undra öfver, fram och tillbaka. Hon blef långsam och loj, lojare än vanligt.  Det var så mycket att undra öfver. 
<sec/>
Kanske hon hade blifvit ful? 
<sec/>
Men hon kunde knappast komma ut på gatan  utan att höra eller se bevis på motsatsen. Så vacker  som Linda var hon icke – i alla fall – människor  tyckte, att hon var vacker. Alla utom Luigi. 
<sec/>
Herr Zini t. ex. – studenten, som bodde vägg  i vägg med dem – Luigi påstod, att han var förälskad i henne. Det sade Luigi endast för att retas.  Men å andra sidan förstod Mafalda mycket väl, att  herr Zini beundrade henne. Nästan hvarje dag  knackade han på dörren och bad att få låna tändstickor. Han hade visst aldrig några tändstickor. 
<sec/>
Och när hon öppnade på glänt och stack ut  asken, lade han hufvudet på sned och tittade stort  och slukande genom springan. 
<sec/>
Ett otäckt tittande! Han var skelögd. Han var  så skelögd, att Mafalda ovillkorligen måste blunda.  Det drog i hennes ögon. 
<sec/>
I öfrigt var det ju en artig och hygglig ung man,  enligt Luigis påstående betydligt förmögen. Hans  far hade gjort korfvar. Eller om det var ostar.  Själf var han eller skulle bli advokat. En högst  aktningsvärd yngling. Luigi påstod, att han lånade  ut pengar. 
<sec/>
Men dessa ögon! Mafalda ansåg, att ett dylikt  kroppslyte måste ha sin motsvarighet i själen. En  människa med sådana ögon kan icke ha någon god  karaktär. Eller åtminstone måste han följas af en  obeveklig otur. Hon var rädd för honom. 
<sec/>
Luigi däremot var icke så vidskeplig. Han var  icke hemma en afton utan att be herr Zini stiga  in för att prata och röka. Han visste, att Mafalda  icke tyckte om Zini, och att hon plågades af röken.  Men det ingick ju så att säga i hans system att göra  deras samlif så odrägligt som möjligt. 
<sec/>
Mafalda ansträngde sitt tålamod till det yttersta.  Hon ställde sig bakom Zinis stol för att slippa se  ögonen. Och när hans ansikte automatiskt följde  henne, gick hon rundt i den elaka afsikten att  vrida hans nacke ur led. 
<sec/>
”Titta du!” uppmanade Luigi. ”Det är en vacker  flicka, en snäll flicka. Och omöjlig är hon inte –” 
<sec/>
Detta skulle naturligtvis vara ett skämt och  uppfattades så af de båda herrarna. Men Mafalda  måste gå ut. Hon gick några slag af och an på  gatan, hon smög sig uppför trapporna, dröjde en  stund i förstugan. Hon hörde Luigi och Zini gräla,  dörrarna smälla. 
<sec/>
Luigi var mycket uppbragt. 
<sec/>
”Jo, du ställer till det trefligt! Nu ska man  bli osams med grannarna för din skull. Hvarför  gick du din väg? Tål du inte ett skämt kanske?  När har du blifvit så fin af dig? Du har då inte ett  spår till takt, inte ett spår af uppfostran.” 
<sec/>
Mafalda teg. Hon hade nog någonting att säga  honom, någonting, som bara hon visste. Men det  skulle hon spara till morgonen därpå. Icke för  allt i världen skulle hon ha velat säga det nu. Han  var så upphetsad – Ja, hvem vet, hvad han skulle  ha sagt – 
<sec/>
Men morgonen därpå! 
<sec/>
Hon sof ett par timmar, vaknade långt före  solen och låg och väntade och väntade, att Luigi  skulle vakna. Tiden blef henne icke lång. Hon  hade så mycket att tänka på – hvad han skulle  säga – och hur han skulle se ut – och om han  skulle förstå henne genast – och hur hon skulle  säga, ifall han inte förstod henne genast – 
<sec/>
Till slut måste hon i alla fall väcka honom, latmasken! 
<sec/>
Han var yrvaken, gnuggade ögonen och gäspade. 
<sec/>
Hon sade’ 
<sec/>
”Luigi du – jag ville bara säga dig någonting.  Jag ville bara säga dig, att nu får du allt lof att  vara – lite mera snäll emot mig – lite snäll –  förstår du – för nu –” 
<sec/>
Och längre kom hon inte. Men det behöfdes  heller icke. Luigi förstod henne genast. Han smekte  henne, kysste henne och gjorde i rörd ton några  frågor. 
<sec/>
För öfrigt tycktes han ta det ganska lugnt. Han  föreslog att de skulle sofva ett par timmar på  saken. Mafalda ville icke sofva. Hon hade så mycket  att tala om. Om framtiden. 
<sec/>
Han blef orolig. – Ja, hur skulle det nu bli?  Hon fick väl lof att flytta tillbaka till sina systrar? 
<sec/>
”Det kan jag ju göra,” sade hon och frös till.  ”Men när ska vi gifta oss?” 
<sec/>
Han upp ur sängen! Sprang af och an på den  lilla fyrkanten till golf, gestikulerade, ref sig i håret,  pustade. 
<sec/>
”Ja, det kunde jag just tro! Det är då för märkvärdigt! Tror du, att vi ha bättre råd att gifta oss  nu? Du tror kanske, att vi ha blifvit stormrika  nu? Ni flickor ha då ett löjligt sätt att resonera!  Bara man får barn, så tro ni, att man också får  råd att gifta sig. Jo, jag tackar! Nej – hör du!  Var nu en smula förnuftig. Vill du inte?” 
<sec/>
Naturligtvis ville hon vara förnuftig. Hon följde  med hans resonemang, så godt hon kunde. Hon  insåg mycket väl, att – som han sade – det inte  skulle komma att regna sedlar på dem. Men hon  trodde, att det nog skulle bli bra i alla fall. 
<sec/>
Kan tänka! I alla fall! Om han afstod från  sina framtidsplaner – jo, då skulle det bli bra. 
<sec/>
Han ställde sig midt framför henne och talade  lugnt besinningsfullt men i en afgörande ton. 
<sec/>
”Mafalda – jag tror nog, att jag i en framtid,  rätt snart, skall kunna hjälpa dig. Och det skall  jag göra, det lofvar jag. Du vet, att jag håller,  hvad jag lofvar. Men att uppställa några orimliga  fordringar, det har du icke rätt –”  
<sec/>
Hon afbröt. 
<sec/>
”Det är inte jag, som fordrar,” sade hon. Och  nu borde han väl förstå. Det var inte hon, som  fordrade. 
<sec/>
Han blef ond, han blef verkligen riktigt ond. 
<sec/>
”Kom inte med sådant prat!” skrek han. ”Hör  på! Hur ska jag egentligen kunna veta, att det är  jag? Det är minsann inte länge sedan det var  farligt väl mellan dig och Battista. Var det inte?  Och för resten – vår granne här. Han är ju kär i  dig. Hur ska jag kunna veta, hvad ni har haft för  er? Nej, du ska inte tro, att du binder mig med  sådana där konster. Vill du vara förnuftig, så  ska jag nog hjälpa dig som hederlig karl. Annars  så –” 
<sec/>
”Menar du Zini?” frågade hon. 
<sec/>
Han nickade och började hvissla. Han hvisslade  så att det skar i hennes öron. Hon kröp ned  under täcket. 
<sec/>
Luigi klädde sig och gick ut. Mafalda blef liggande. Hon sof icke, vakade icke, tänkte icke,  drömde icke. – 
<sec/>
Frampå eftermiddagen kom Luigi tillbaka.  Mafalda låg med slutna ögon. Hon hörde honom  rifva bland sakerna. Hon undrade, hvad han gjorde,  men hon ville icke öppna ögonen. Slutligen fick  hon klart för sig, att han packade. 
<sec/>
”Luigi – ska du resa?” 
<sec/>
”Ja, nu har jag ordnat för mig.” 
<sec/>
Kofferten drogs öfver golfvet ut i förstugan.  Mafalda hörde Luigis röst och en grof stämma,  antagligen bärarens. 
<sec/>
Luigi kom hastigt in i rummet, gick på tå bort  till bädden. 
<sec/>
”Jag har fått platsen, och nu reser jag med natttåget. När jag får tid, skall jag skrifva till dig och  skicka hjälp, om jag kan. Du kan ju skrifva poste  restante, om du vill.” 
<sec/>
Hon rörde sig icke. 
<sec/>
”Mafalda – var så snäll och kom ihåg, hvad jag  sade dig första dagen du var här. Skyll dig själf!  Jag har ta mig fan ingenting att förebrå mig.”  
<sec/>
Hon rörde sig icke. Han böjde sig ned, kysste  hennes mun. 
<sec/>
Och gick sin väg. 
<sec/>
Mafalda blef liggande. Hon slog upp ögonen  och tittade i taket. Det var sig likt, samma fläckar,  samma spindelväfvar, samma hål i pappen. Det var  inte mycket att titta på. För att fördrifva tiden  började hon sjunga. Det gick visserligen icke särdeles bra att sjunga liggande. Men hon sjöng och  sjöng, småsjöng tills hon blef kafhes. Slutligen  somnade hon och sof till långt in på följande dag. 
<sec/>
I dag är det söndag, tänkte hon. Det tjänar  ingenting till att stiga upp. Det får vara tills i  morgon. Jag är så trött – 
<sec/>
Herr Zini kom hem. Mafalda trodde först, att  det var Luigi. Hon satte sig upp. 
<sec/>
Men så hörde hon ju, att det var den skelögde,  som gick in i sitt rum. Han hvisslade, han också.  
<sec/>
Om en stund kom han och knackade på Mafaldas  dörr. Han ville låna tändstickor. Hon svepte filten  kring sig och tassade till dörren, gläntade och  räckte ut asken. 
<sec/>
”Hvar är Luigi?” frågade han. 
<sec/>
”Det vet jag inte.” 
<sec/>
Mafalda klädde på sig, städade i rummet, ordnade sina saker. När hon öppnade dörren för att  gå ut, stötte hon emot herr Zini. Han hade tydligen  stått där hela tiden, stått och lyssnat. 
<sec/>
”Hvart skall ni gå?” 
<sec/>
”Till mina systrar.” 
<sec/>
”Får jag följa er?” 
<sec/>
”Nej, jag tackar.” Hon rusade nedför trapporna, halfsprang ända fram till bron. Tjocka,  vämjeliga dunster slogo upp från den nästan uttorkade flodbädden. Hon blef yr i hufvudet, gick  en smula i zigzag. På via Maggio utanför antikvitetsboden mötte hon Battista. 
<sec/>
”Mafalda, hvad är det med dig? År du sjuk?”  
<sec/>
Hon tog honom under armen. 
<sec/>
”Följ mig hem,” bad hon. ”Är systrarna  hemma?” 
<sec/>
Han följde henne fram till det lilla huset. Viola  satt på balkongen. Hon kastade sig fram öfver  räcket, pratade, skrek. Battista stampade. 
<sec/>
”Öppna i stället, du toka! Hon kan ju knappast  stå på benen.”  
<sec/>
Mafalda var fortfarande mycket yr i hufvudet.  Viola och Battista måste nästan bära henne in i  salen. Linda tog henne kring lifvet och satte henne  i den stora stolen, fars stol. 
<sec/>
”Har du kommit för att stanna?” frågade hon. 
<sec/>
Mafalda kunde icke svara. Hon grät och sköt  dem ifrån sig. Linda anmodade herr Battista höfligt  men bestämdt att aflägsna sig, hvilket han också  gjorde. Det blef tyst i huset. Mafalda kunde börja  berätta det lilla, som var att berätta. Luigi hade  rest till Genova, och nu tänkte hon resa efter  honom, i morgon tidigt. Men hon hade inga pengar.  Ville kanske syster Linda låna henne till biljetten? 
<sec/>
Linda gick för att hämta pengarna. Och Viola  ansåg tiden vara inne att granska och tadla pojkarnas snygga beteende. Men Mafalda hörde henne  icke. Hon såg på porträttet, det kära porträttet,  som hon brukat bekransa med vårens och sommarens  blommor. 
<sec/>
”När du flyttar härifrån och Linda flyttar härifrån, hvem ska då ha det där?” frågade hon och  pekade på porträttet. 
<sec/>
”Du!” snyftade Viola. ”Hvem skulle ha det om  inte du? Linda bryr sig om ingenting. Och jag  är en sådan slarfva.” 
<sec/>
Mafalda skakade på hufvudet. 
<sec/>
”Jag vet ju inte, hvar jag hamnar. –”  
<sec/>
Linda kom med pengarna, fyra hundra lire.  Mafalda ville icke ta emot så mycket. Men Linda  sade: 
<sec/>
”Hur länge tror du det räcker? Luigi lär väl  inte ta emot dig, om du kommer tomhändt. Jag  skall skicka dig mera, när jag fått din adress. –  För resten, om du behöfver mera nu, innan du  far, så gå bara till herr Morelli med några upplysningar om mig.” 
<sec/>
”Hör inte på henne!” hviskade Viola. ”Hon  har en skruf lös.” 
<sec/>
Och i samma andedrag sade hon, högt: 
<sec/>
”Hur skall det nu gå? Du får ju inte vara  med på mitt bröllop. Å så ledsamt! Du måste  komma tillbaka till dess? Gör du inte? – Linda,  hon vill ta med sig porträttet.” 
<sec/>
”Ja, det blir bäst, att du tar med dig porträttet,”  sade Linda. Hon tog genast ned det och slog in  i tyg och papper. Herr Morelli kommer antagligen  att sälja huset. Och hvar skulle vi då göra af det?” 
<sec/>
Hon räckte henne paketet. 
<sec/>
”Är det annars något du vill?” 
<sec/>
Nej. 
<sec/>
Viola bad att få följa henne hem. Hon skulle  stanna hos henne öfver natten, hjälpa henne med  packningen, biljetter och sådant. 
<sec/>
”Ja, jag skulle också gärna ha velat följa dig  till tåget,” sade Linda. ”Men jag går aldrig ut.  Herr Morelli tycker inte om, att jag går ut.” 
<sec/>
Mafalda reste sig hastigt. Systerns lugna likgiltighet sårade, plågade henne. Hon ansträngde sig  för att tala lika lugnt. 
<sec/>
”Nej, nu är det bäst att jag går. Adjö då,  Linda. ” 
<sec/>
Linda kysste henne på båda kinderna, önskade  henne lycklig resa. – 
<sec/>
Herr Zini stod i förstugan, alltjämt i förstugan. – 
<sec/>
Viola kände honom egentligen endast till namnet.  Men hon var ju vanligen ytterst meddelsam. Och  i kväll – upprörd, som hon var. – 
<sec/>
”Å herr Zini! Nu skall hon resa!” 
<sec/>
”Hvart?” 
<sec/>
Mafalda gjorde miner, men förstugan var mörk. 
<sec/>
”Till Genova. Hon reser med morgontåget.” 
<sec/>
”Det var då egendomligt!” utbrast herr Zini. 
<sec/>
”Jag skall också resa till Genova med morgontåget. ” 
<sec/>
Viola råkade i stor hänryckning. Hon flög honom om halsen. En sådan Guds skickelse! Han  måste lofva att hjälpa henne, taga hand om henne,  icke släppa henne ur sikte en minut. Mafalda protesterade. Herr Zini lofvade gladt, uppriktigt, svor  vid allt heligt – 
<sec/>
Han ville hjälpa dem med packningen också,  men det fick han icke. Däremot tilläts det honom  att låna Mafalda en kappsäck, som han ej hade  bruk för. 
<sec/>
Och tidigt följande morgon vandrade de alla tre  till stationen. Viola pratande och storgråtande, herr  Zini undertryckt glad, Mafalda blek, tyst och trött. 
<sec/>
En lång dagsresa, en bedöfvande, rökig, upplösande het luft i vagongen. Mafalda halfsof, söfd  af hettan och af herr Zinis surrande, hviskande,  oändligt långa och enformiga kärleksförklaring. 
<sec/>
Han hade satt sig midt emot henne, lutade sig  fram och betraktade henne oafvändt med skelande  men eldiga blickar. Hon blundade. Men hvarken  hennes tydligt ådagalagda motvilja eller resans mödor  förmådde dämpa hans ifver. Han skildrade sin  kärleks historia från dess första ögonblick. Det  fanns ingenting hos henne, som han icke älskade.  Men vissa saker, vissa egenskaper voro honom dock  kärare än andra, öfvermåttan kära. Han räknade  upp en del kroppsliga fullkomligheter, som han  ansåg henne vara i besittning af. Och öfvergick  därpå till hennes själsliga egenskaper, hennes poetiska sinne, hennes mildhet, hennes förnäma, väluppfostrade väsen, hennes obrottsliga trohet, ja,  hennes rentaf otroliga hängifvenhet för denne  Luigi – 
<sec/>
”Det var underligt,” mumlade Mafalda. ”Tycker  ni om mig, därför att jag tycker om en annan?” 
<sec/>
På sätt och vis, ja. – 
<sec/>
Han beundrade hennes stora hängifvenhet. Och  förutspådde sig själf mycken glädje och fröjd däraf.  Ty dess nuvarande föremål var ovärdigt – Luigi  hvarken besvarade eller uppskattade hennes kärlek.  Och hvad som var ännu värre: han hade öfvergifvit  henne för att gifta sig med en sockerbagareänka. 
<sec/>
Mafalda slog upp ögonen och såg på honom.  Hon förstod genast, att en människa med en så  underlig och ful blick måste vara en lögnare. Naturligtvis låg det i hans intresse att beljuga Luigi. 
<sec/>
Hon blef otålig. 
<sec/>
”Hvad bråkar ni för? Ni vet ju, att jag tycker  om Luigi? Nå, så låt bli att bråka! Hvad vill ni  mig egentligen?” 
<sec/>
Han ville gifta sig med henne, i morgon, i öfvermorgon – när hon behagade. Jo, han ville verkligen gifta sig med henne – ordentligt. Och han  icke så mycket som frågade efter hemgift och  dylikt. Han hade själf, hvad de behöfde – 
<sec/>
”Prata inte dumheter,” bad Mafalda sömnigt och  gråtmildt. ”Jag tycker ju inte om er. Och för  resten är det så mycket annat – Ni har inte reda  på allt.” 
<sec/>
”Har jag inte?” högg han i. ”När våra fönster  stodo öppna, hörde jag, hvart enda ord, ni och  Luigi sade. Ni behöfver inte oroa er. Jag vet  allting. Och jag är så barnkär, ovanligt barnkär  skall jag säga er. Jag ska bli en den ömmaste  far –”  
<sec/>
Hon stirrade på honom, häpen. Hvad var han  då för ett slags människa, det där skelögat? Mafalda  kände en viss rörelse – men i detsamma blef  hon varse medpassagerarnas vidt uppspärrade ögon.  Ett förväntansfullt, girigt nyfiket leende mötte  henne. – 
<sec/>
Hon sjönk ihop i sitt hörn, röd och olycklig.  
<sec/>
”Att ni icke skäms!” mumlade hon. 
<sec/>
Herr Zini skelade till höger och vänster. Och  skämdes, förstod, att han varit ogrannlaga, tystnade.  Men hans hjärta var så fullt. Efter en liten stund  började han om igen, bedyrade sin kärlek, prisade  hennes behag, hviskande, surrande, entonigt. 
<sec/>
Mafalda somnade. Herr Zini bytte plats, satte  sig vid hennes sida. Han tog en liten reskudde  ur sin filtrem och sköt in den under flickans  hufvud. Men kudden gled nedför väggen, han  måste hålla i den. Han tvangs att sitta i en mycket  obekväm ställning, men det brydde han sig icke om.  Medpassagerarna skrattade åt honom, det brydde han  sig heller icke om. Han var glad och tacksam. 
<sec/>
I denna förtroliga ställning förblefvo de under  återstoden af resan till Genova, Luigis och sockerbagareänkans stad. 
<sec/>
Herr Zini skaffade Mafalda rum i ett pensionat.  Han styrde och ställde för henne på bästa sätt,  följde henne, hvart hon gick. Ibland gick han vid  hennes sida, ibland fem steg bakom henne som en  betjänt. Alla hennes önskningar uppfyllde han.  Endast med ett undantag. Han ville icke gifva henne  Luigis adress. 
<sec/>
”Han bor i familjen,” förklarade Mafalda. 
<sec/>
”Ja, det är nog alldeles säkert, att han det gör.  Men just därför! Ni skulle begå någon dumhet.  Sockerbagareänkan är vacker, förstår ni, bländande!  En lättsinnig krabat som Luigi måste ohjälpligt  fängslas af hennes ytliga skönhet. Och ni skulle  bli förfärligt svartsjuk. Vet ni, hvad ni skulle komma  att göra? Endera skulle ni sticka henne, skjuta  henne eller kasta vitriol på henne. Alldeles säkert!  Jag, som är jurist, känner nog till sådant. Och jag  vet, hvilka följder –” 
<sec/>
Mafalda hade visserligen icke tänkt sig in i, hur  hon borde behandla sin rival. Men hon kände, att  det fanns sanning eller åtminstone sannolikhet i  herr Zinis påstående. Oanadt heta, dystra, våldsamma tankar började arbeta sig fram i den beskedliga flickans hjärna. – 
<sec/>
Hon skaffade sig en knif. Hon låste in den i  sin skrifbordslåda, vågade knappast ta i den. 
<sec/>
Men hennes beslut mognade, mognade i sommarhettan, allt under det att herr Zini förföljde henne  med sitt frieri. 
<sec/>
Till slut sade Mafalda: 
<sec/>
”Herr Zini, jag måste vara uppriktig mot er.  Jag har ingenting att invända mot er karaktär, för  så vidt jag känner den. Tvärtom! Men jag kan  inte stå ut med era ögon. Skelande människor är  det värsta jag vet.” 
<sec/>
Herr Zini blef djupt bedröfvad. Han erkände,  att det var ett styggt lyte. Förr i tiden hade han  verkligen icke tänkt så mycket på den saken – nu  insåg han till fullo sin olycka. Men han hade hört,  att man genom ett operativt ingrepp skulle kunna  rätta missförhållandet. 
<sec/>
Mafalda sade: 
<sec/>
”Äfven om det ginge för sig – och äfven om  ni genom ert tjat skulle kunna förmå mig att gifta  mig med er, så kom ihåg: Bara Luigi ger mig den  minsta vink, går jag genast till honom. Nu vet  ni det.” 
<sec/>
Herr Zini såg om möjligt ännu mera bedröfvad  ut. Men han sade;  
<sec/>
”Jag står risken. Och jag är inte rädd. Luigi  kommer inte att vinka. Han är upptagen på sitt  håll.” 
<sec/>
”Är hon så vacker?” 
<sec/>
”Ja, det kan man icke säga annat. Mycket  vacker. ” 
<sec/>
Mafalda hade fattat sitt beslut. 
<sec/>
Hon vände sig i hemlighet till pensionatets föreståndarinna och bad henne taga reda på änkan efter  en sockerbagare, hvars namn hon tyvärr icke kände.  Lyckligtvis – eller olyckligtvis – fanns det vid  denna tidpunkt endast en sockerbagaränka i Genova.  Mafalda fick affärens adress. Och pensionsförestånderskan förmodade, att änkans bostad befann  sig i samma hus en trappa upp. 
<sec/>
Den natten gick Mafalda icke till sängs. Hon  satt vid sitt skrifbord, vid sin skrifbordslåda, vid  sin knif. Och innan solen ännu hade stigit upp,  smög hon sig ut ur pensionatet. 
<sec/>
Gatorna lågo i gryningsljus, tysta, folktomma,  morgonsvala. Hon såg ut öfver hafvet, andades  djupt i den friska, salta luften. Hon kände sig  märkvärdigt lugn. Men hon hörde sitt hjärta. Dess  slag förtog ljudet af hennes steg, då hon vandrade  in mellan de tätt liggande husraderna. Gränder och  gator voro folktomma. Hon mötte endast kattor,  massor af kattor, smutsiga, ruggiga, lömskt smygande. 
<sec/>
Hon fick häftiga kväljningar. Men hon bet ihop  tänderna. 
<sec/>
Nu var hon där. 
<sec/>
Konditoriet hade luckor för fönster och dörrar,  men husets stora port stod på glänt. Hon gick in  på gården, gick förbi en trappa, som tydligen ledde  upp till de öfre våningarna. 
<sec/>
Det lyste i bageriets fönster. En gammal gubbe  i smutsiga linnekläder med en yfvig hvit mössa på  hufvudet stökade omkring bland trågen. Han kände  på degarna, smakade, grinade, harsklade och  spottade. 
<sec/>
Mafalda drog sig åter in i porten. Solljuset  skimrade blodrödt i gårdsväggens öfversta fönster. 
<sec/>
En port smällde. Två stora spräckliga hankatter  kommo plötsligt neddunsande från ett uthustak och  började en vild fejd på gården, sataniskt vrålande. – 
<sec/>
Det är som en mardröm, tänkte Mafalda. Ingenting af allt detta kommer jag att glömma. Den minsta  småsak kommer att bränna sig fast i minnet. 
<sec/>
Hon smög sig uppför trappan. På första våningens dörr såg hon ett smutsigt visitkort med  änkans namn. Och under detta ett nytt, hvitt elegant.  Luigis! 
<sec/>
Mafalda tog i dörrvredet, och dörren öppnade  sig, ljudlöst och villigt som i en dröm. Hon gick  genom förstugan och genom salen. De stängda  persiennerna genomsläppte ett mattgrönt ljus. Alla  möbler voro klädda i hvita öfverdrag, taklampa,  speglar, vaser voro öfverhängda med hvitt flor. Det  var hvitt alltsamman, dimmigt, konturlöst, suddigt. 
<sec/>
Mafalda stod framför sängkammardörren. Hon  förstod, att det måste vara sängkammardörren. Och  hon kände, att nu måste hon handla raskt, besinningslöst hastigt. – 
<sec/>
Hon öppnade. Solljuset slog henne i ögonen.  Fönster och persienner stodo på vid gafvel. Med  handen öfver ögonen trädde Mafalda in i rummet,  som var obarmhärtigt klart belyst. Hon snubblade  på mattan och kände knifven innanför lifstycket. 
<sec/>
Hon gick på tå fram till sänggafveln.  
<sec/>
Där låg Luigi, rödmussig som ett sofvande barn,  mjuk och ung, vacker, fridfullt sofvande. Han låg  på ryggen med högra armen utsträckt. Han andades  lugnt genom halföppna läppar. Tänderna lyste. 
<sec/>
Och vid hans sida, sofvande med hans arm  som hufvudkudde, låg ett äldre fruntimmer. Ett  ganska, ett mycket gammalt fruntimmer. 
<sec/>
Mafalda stod orörlig. Hon kände sig tung  och slapp och dum ända till slösinne. Det gamla  hufvudet på Luigis arm förhäxade henne. Hennes  haka sjönk och ögonlocken glappade sömnigt upp  och ned. 
<sec/>
Men nu – plötsligt – spändes hennes uppmärksamhet. Det gamla hufvudet rörde sig, ansiktet  vände sig långsamt mot henne. Och högra ögonlocket öppnades öfver ett stelt stirrande, rödsprängdt  öga. Vänstra ögonlocket ryckte och skälfde, arbetade förtvifladt för att slita den hinna af var,  som under nattens lopp klibbat samman ögonhåren. 
<sec/>
En smutsgul hand kröp långsamt fram ur täckets  veck, famlade sig upp till det kämpande ögonlocket,  öppnade ögat. 
<sec/>
Mafalda fnissade till, hysteriskt gluckande. 
<sec/>
”Hva?” sade den gamla. 
<sec/>
Och nu vaknade Luigi, gäspade stort, sträckte  på sig och satte sig upp i sängen. Han satt sten  stilla några ögonblick. 
<sec/>
”Mafalda!” skrek han.  
<sec/>
Men Mafalda – Mafalda, som kände, att nästa  ögonblick skulle kunna bringa henne konvulsioner,  skrattkramp, gråtkramp – gud vet allt! – Mafalda  spände sina krafter till det yttersta. Hon lyckades  åstadkomma en höflig bugning för det yrvakna paret.  Och sade: 
<sec/>
”Ursäkta – jag har gått fel –” 
<sec/>
Och innan Luigi hunnit ur sängen, innan han  ännu fått situationen tillnärmelsevis klar för sig,  var Mafalda borta. 
<sec/>
– – –  
<sec/>
Från den stunden räknadt ville Mafalda aldrig  höra talas om Luigi. Hon förbjöd herr Zini att  nämna hans namn. 
<sec/>
Till en början var herr Zini visserligen ganska  nyfiken. Af pensionsfrun fick han veta, att Mafalda  gått ut mycket tidigt och att hon vid hemkomsten  varit svårt medtagen. Hon hade svimmat upprepade  gånger och haft förfärliga kräkningar. Det var allt,  herr Zini fick veta. 
<sec/>
Och han resignerade, tröstande sig lätt med  förberedelserna till bröllopet. Någon operation behöfde han icke genomgå, Mafalda var nöjd med  honom sådan, som han var. Hon skref till Viola:  ”När man sett, hvad jag har sett –” 
<sec/>
Men hvad det var, fick icke heller Viola veta.  
<sec/>
Och Mafalda tycktes nu ha fått sitt mått af  lifvets äfventyr. Sina återstående år, som för resten  icke blefvo många, framlefde hon i en småstad  någonstans midtemellan Genova och Firenze. Hon  blef moder till fyra flickor. Herr Zinis glädje var  stor och hans inkomster tillfredsställande. Hvad  mera? 
<sec/>
Men redan i sitt trettiosjunde lefnadsår lämnade  Mafalda detta jordiska. Hon angreps af en elakartad  gastrisk feber. Och hennes lättsinniga öfverträdande  af läkarens dietiska föreskrifter, gjorde snart nog  tillståndet hopplöst. 
<sec/>
Herr Zini telegraferade efter systrarna, men hans  telegram nådde endast Viola. Fru Morelli var nästan  ständigt på resande fot, uppehöll sig vid någon  badort. – 
<sec/>
”Jo, du må tro, hon är grande dame nu, Linda.  Det var inte småsmulor pappa Giuglio lämnade  efter sig. Och lika konstig är hon. 
<sec/>
Ja herre gud, den som bara hade pengar!”  suckade Viola. 
<sec/>
De drogo sig ju fram si som så. Men hon bedyrade, att det var svårt att vara hederlig. 
<sec/>
Mafalda sade: 
<sec/>
”Tag nu porträttet, Viola. Och kom ihåg, att de  ska ha friska blommor. Den första maj var deras  bröllopsdag. De andra dagarna har du väl uppskrifna? 
<sec/>
Jag kunde ju också be Zini – Men de tycker  väl, att det är kärare att få blommorna af dig.” 
<sec/>
Herr Zini och Viola gräto tillsamman. 
<sec/>
Mafalda låg och dusade, funderade. 
<sec/>
”Ja – så kan jag inte minnas, att det var något  mer,” sade hon. 
<sec/>
När herr Battista, trött på motgångar, förluster,  människors småaktighet och misstro, för alltid slöt  sina ögon, kvarlämnade han hustru och barn i ytterst  brydsamma ekonomiska omständigheter. Linda måste  således taga sig an familjen. Och som hon själf  ledsnat vid sin ensamhet och vid det kringflackande  lifvet, köpte hon en villa utanför porta Romana.  Viola, den beskäftiga, feta lilla gumman, fyllde  villan med allt sitt kram, sina antikviteter, sina  broderier, sina flickor, mågar och barnbarn. 
<sec/>
Linda behöll för egen räkning två stora rum i  tredje våningen, två stora kala rum. Hvarje afton  steg hon ned till systern för att se och höra henne  prata. Gumman Viola hade under årens lopp förvärfvat en stor färdighet i att prata. Hennes talorgan  hvilade nästan aldrig, knappast ens, då hon sof.  Sin stackars Battista hade hon – enligt hvad han  själf kort före sin död med ed intygade – pratat  ihjäl. Sina mågar, döttrar och barnbarn pratade hon  så småningom ut ur huset. Till sist voro de ensamma, Viola och Linda. 
<sec/>
”Nu är det nästan, som det var förr i tiden,”  sade Viola. ”Det är bara Mafalda – Stackars  Mafalda! Hon var i alla fall den bästa af oss. Ett  sådant hjärta, du! – Ack ja, den som finge börja  lifvet om igen.” 
<sec/>
”Hvad skulle du då göra?” frågade Linda.  
<sec/>
Hon tog sig en funderare, himlade med ögonen  och gaf sin feta kropp en knyck, som skulle föreställa en axelryckning. 
<sec/>
”Bah! Jag skulle väl gå ut på den där fördömda  marknaden, kasta mig i armarna på min lilla Battista.  Kasta bort mig med ett ord. – Och du? Hvad  skulle du göra, om du finge börja på nytt? –” 
<sec/>
Men Linda hade öfver hufvud taget ingen lust  att börja på nytt. Hon hade fått nog. 
<sec/>
Och till sist fick ju äfven lilla Viola nog. En  morgon erkände hon – motvilligt – att hon började bli trött i tungan. Den känns så tung, sade  hon, den vill inte – 
<sec/>
Och några dagar därefter tystnade hon. 
<sec/>
Linda ville icke vara ensam. Hon var mörkrädd. Visserligen stod hennes sofrum i telefonförbindelse med portvaktarstugan, där tjänstfolket  bodde. Men därmed var hon icke hjälpt. Kammarjungfrun måste sätta sin säng tätt intill fru Morellis,  och portvaktens dotter låg i det yttre rummet. Men  det hjälpte likväl icke. 
<sec/>
Hon bad sin systerdotter: 
<sec/>
”Linda lilla, du kunde väl komma och bo hos  mig några veckor? Ligga här om nätterna åtminstone? Hvarför skulle du icke göra det? Jag kan  icke ha långt kvar. Och du får ju allt, hvad jag  äger –” 
<sec/>
Linda den yngre tvekade. Hon ville icke öfvergifva sin man. 
<sec/>
”Å! Å! Hvad är det för prat? Jag skall säga  dig, mitt barn, en sak: ingenting är nyttigare för  kropp och själ än att lefva kyskt. I min ungdom  belönade man dygden med ett halft dussin broderade  linnen. Men jag skall gifva dig mycket mer –” 
<sec/>
Linda den yngre rodnade djupt och ondgjorde  sig öfver den mening, som inlades i hennes ord.  
<sec/>
”Å jag förstår dig nog,” tröstade gumman. ”Du  är förälskad, stackars liten. Men det är just sådant,  man måste behärska och fria sig ifrån. Om du  stannar här i natt skall jag berätta, hur illa sådant  kan sluta –” 
<sec/>
Men systerdottern lät sig icke bevekas, hon  återvände till sitt hem. Och i förargelsen gick  Linda genast till sängs, drog täcket upp öfver hufvudet och vägrade att intaga någon föda. Hon låg  stilla hela dagen, men natten blef orolig. Följande  morgon eftertelefonerades systerdottern. Hon kom  och fann fru Morelli vid frukostbordet sysselsatt med  att skära för sig af en fet, välstekt höna. 
<sec/>
”Sitt ned, barn, och tag dig en bit. Det är  egentligen ingen fara med mig. Jag har bara gått i sömnen. Och de där tokorna trodde, att jag var  galen. För resten är felet ditt. – 
<sec/>
Jo, hör på bara! I går morse förargade du mig  så, att jag måste gå och lägga mig. Jag somnade  visst ganska snart och sof hela dagen, hvarken åt  eller drack. Men framemot midnatt måtte jag ha  blifvit förfärligt hungrig. Jag kände det i sömnen,  och jag började drömma. 
<sec/>
Jag drömde, att någon hade stängt in mig i det  där lilla huset, där vi systrar bodde förr i tiden.  Man hade stängt dörren, stängt alla fönsterluckor,  stängt in mig för att jag skulle svälta ihjäl. Nu  minns jag inte alla tokigheter – Men jag hade en  svår ångest, en riktig hungerskräck. Och rätt hvad  det var, flög det för mig: Här vid salsbordet har  jag ju suttit och ätit en stor, fet, brunstekt höna.  Jag och Vincenzo. Det måtte ha varit förliden  söndag. Och jag kan aldrig tro, att vi åt upp hela  hönan. Jag vill minnas, att vi lämnade en vinge.  Ja, så började jag leta efter den där vingen. Jag  letade i hvarenda vrå, jag kröp in i springor, som  voro små som så, jag tyckte ibland, att jag var  en råtta. Men hur det var, fick jag slutligen rätt  på vingen. Den låg i kollåren och såg riktigt aptitlig  ut. Jag tog den och skulle just sätta tänderna i den  – Då såg jag, att den var alldeles möglig. Och då  sade jag till mig själf: Ja, hur kan den vara annat?  Vincenzo har varit död i tjugu långa år. Och ännu  mycket längre sedan är det, att vi sutto här vid  bordet – 
<sec/>
Just då ja – började tokorna hojta och jag vaknade. Jag förstod genast, att jag drömt och att  jag gick i sömnen. Men det kan ju hända, att jag  sa’ några galenskaper i första häpenheten. –”  
<sec/>
”Hvem var Vincenzo?” frågade Linda den  yngre. 
<sec/>
Fru Morelli gaf henne en lång skarp, nästan  hotande blick. Kärft och barskt sade hon: 
<sec/>
”Försök inte att spela okunnig, min docka lilla.  Så sant som att din salig mamma inte kunde hålla  tyst med någonting – lika sant är, att hon skvallrat  för er, ungar, om mig och Vincenzo. Nå, det är  för resten ingenting att hålla hemligt. Jag tyckte  om honom, det är sant. Och mer kan Viola icke  ha berättat. Åtminstone var det ingenting annat,  hon hade reda på ... 
<sec/>
Men sätt dig ned, mitt pyre, och håll till godo.  Eftersom jag äter den här förträffliga hönan och  eftersom det är morgon, så kan jag ju berätta för  dig någonting, som din pratsjuka mamma inte hade  en aning om. Det är någonting, jag behållit för  mig själf. Men du skall ju ha allting efter mig, så  får du väl ta den här klenoden också. 
<sec/>
Se så, ät nu! Man blir alltid en smula klokare,  under det att man äter. – 
<sec/>
Jo, jag tyckte om Vincenzo. På den tiden fanns  det verkligen inte mycket, som jag inte skulle kunnat  offra för hans skull. Jag var så kär i den där  vackra gossen, att jag höll på att gifva Morelli en  korg. Men i sista ögonblicket vände han insidan  ut – Vincenzo menar jag. Och han påstod att jag  hade dåligt rykte. Det grep mig. 
<sec/>
För jag skall säga dig, min unge, att jag har  i all min tid varit mycket mån om mitt rykte.  Som hvarje ordentlig flicka bör vara, särskildt när  hon har den lyckan att vara född af goda föräldrar. 
<sec/>
Hå hå, ja ja. Så tog jag gubben. Morelli. Det  var en beskedlig människa. Och jag kan med sanning säga, att jag var snäll emot honom de fyra  år, vi lefde tillsamman. Men nog tackar jag Gud,  att åren icke blefvo fler – Nåja, det hör inte hit. 
<sec/>
Vincenzo – den token! Ja, hör nu, hur tokig  man är! Han trodde icke, att jag, som fäst mig  vid en så gammal man, att jag skulle bry mig om  plikt och rykte och anständighet. Han ville fiska  i grumligt vatten, förstår du. Han förföljde mig på  gatorna. Och slutligen tog han sig för med att  tränga in i vårt hem. Han kom rakt in i salen, där  jag satt. Pappa Giuglio låg som vanligt och sof på  soffan i sitt rum. Jag ville inte väcka honom. Och  jag tänkte, jag reder mig nog ensam – 
<sec/>
Så började vi. Först med ord, sedan med handgripligheter. Vi voro tämligen hetsiga af oss, båda  två. Och det var inte första gången vi råkat i  handgemäng. Jag kastade vatten på honom – det  var för resten inte heller första gången. – Ja, hade  jag nu varit en fattig stackare, så hade det kanske  gått mig illa. Men lyckligtvis hade jag medel till  mitt förfogande. Jag hade en stor, stark, rask betjäntpojke, som kunde försvara min dygd. Vincenzo  blef vederbörligen utkastad. Och det gjorde mig  godt ända in i hjärtgropen. 
<sec/>
Hå hå, ja ja. Det var i alla fall en ruskig dag.  Jag blef ordentligt genomskrämd. Han hade en  kraft, Vincenzo, en förbannad styrka – 
<sec/>
Jag vågade inte stanna i Firenze. Det var nog  svårt att få pappa Giuglio därifrån. Men det gick.  Vi reste omkring, gubben och jag, stannade aldrig  mer än en månad på något ställe. Det tog hans  krafter, stackars gubbe, men herre gud –  
<sec/>
Nå, så blef jag änka. Vincenzo skref till mig.  Det var svårt med det där brefvet. Riktigt säker  på mig själf var jag inte. Men det föreföll mig i  alla fall, som skulle jag ha kommit bra långt ifrån  honom. Inte det, att jag kommit in i en annan  samhällsställning, att jag nu var en rik änka, en  sådan där fin turist som bor på Palace-hotel och  hotel des Princes och hvad de nu heta. Men han  intresserade mig icke längre – trodde jag. Herre  gud, hvad var han? En rätt vacker gosse med  rätt vacker röst. En pojke, som sade lustigheter  och karesserade.  
<sec/>
Men hvar finns den pojke, som icke kan  karessera? 
<sec/>
Ånej, jag tyckte, att jag varit med om för mycket.  Och jag var mån om min frihet. Gud vare lofvad ja! 
<sec/>
Ser du, min unge, helt ut ur ens intresse gå de  ju aldrig. Man vill inte längre offra något för dem,  naturligtvis inte. Men man har offrat, ser du, man  har redan gifvit dem något. Och det är det, man  ser så långt efter – 
<sec/>
Hå hå, ja ja! Den hönan. Nu är jag mätt – 
<sec/>
För resten skall jag inte neka till, att jag hade  roligt den där tiden. Det var nytt att vara ute,  det var nytt att vara fri. Och jag träffade verkligen  många riktigt angenäma människor. Morelli, stackars  människa, hade lyckats göra mig en smula sur och  misstrogen. Nå felet var väl lika mycket Vincenzos. 
<sec/>
Ja, jag sitter inte här och letar efter deras fel,  som Gud må förlåta dem lika visst som jag har  gjort det. Men sanning är sanning. Och de där  båda karlarna ha handterat mig – hvar på sitt vis – 
<sec/>
Och det finns angenäma människor här i världen.  Hederliga, fina, förståndiga, bildade, rika människor.  Jag kunde ju lika gärna ha råkat ut för en sådan.  Eller hur? Men den gode guden har sitt hufvud  för sig, han. 
<sec/>
Som det nu var, komma de och gingo, ströko  förbi mig, utan att jag egentligen fick något med  af dem. Och det började kännas tomt och tråkigt  att stå utanför. Hade jag velat gifta om mig, så hade  det blifvit en annan sak. Men det ville jag icke.  
<sec/>
Jag träffade en ung man – fem år yngre än jag.  Ett riktigt barn, ett godt barn. Han ville nödvändigt  gifta sig med mig. Jag tyckte ju hela tiden, att  det var galenskap. Men han var envis. Och så  var han verkligen så barnslig. Jag måste ta hand  om honom, stackars liten. Och det var naturligtvis  farligt. Jag har alltid varit svag för människor,  som jag måst hjälpa. Och den där lille token såg  andar midt på ljusa dagen. Och han gick omkring  med oknäppta kläder, slarfvern. 
<sec/>
Det gick så långt, att jag gaf efter för hans  böner. Vi skulle gifta oss. Men gubevars – han  var af fin familj, hade titel. Hå hå, ja ja! Och jag  passade icke, gossens pappa och mamma sade nej.  Det retade mig naturligtvis. Jag bestämde genast  dagen för bröllopet. 
<sec/>
Hör nu på, min unge! Man blir vis af skadan,  heter det. Men man kan väl bli lika vis af andras  skada. Och det är mycket billigare. 
<sec/>
Knappt hade jag fattat mitt beslut, förrän jag –  ja, ångrade mig gjorde jag icke. Men jag fick en  sådan längtan efter Vincenzo. Det kom öfver mig  en natt. Jag drömde om honom. Och när jag vaknade, kunde jag icke göra mig fri. Jag satt väl ett  par timmar på sängkanten och gaf vackra namn åt  Vincenzo. 
<sec/>
Du förstår, min unge, att jag för tillfället icke  var riktigt slug. Det insåg jag själf. Men just det  gjorde, att jag tyckte mig handla utan ansvarighet.  Jag kunde lika gärna ha drömt alltsammans. 
<sec/>
Om Vincenzo visste jag, att han hade uppträdt  som sångare på sämre varieteer och krogar. Jag visste,  att han hade gift sig med en värdshusmadam i en  liten hamnhåla. Viola hade berättat allt det där för  mig och lite till. Men jag kände, att jag måste se  honom, innan jag kunde bli honom fullständigt kvitt. 
<sec/>
Jag reste dit. Han stod själf nere vid stationen  för att ta emot resande. Jag svepte slöjan kring  hufvudet och räckte honom min kappsäck. När han  böjde sig ned, såg jag, att han var nästan skallig.  Och hans nacke och hals voro så smutsiga, att jag  formligen fick kväljningar.  
<sec/>
Han förstod, att jag var en fin fru, som reste  med kammarjungfru. Han gick före oss på gatan,  morsk och prålande med sitt eleganta främmande.  När han gick förbi en rakstuga, måste han stanna  ett ögonblick för att ropa in till sin vän barberaren. 
<sec/>
’Titta bara! Man börjar ro upp sig!’ 
<sec/>
I värdshuset ställde han i ordning de bästa rummen för vår räkning. Jag gjorde några synnerligen  väl befogade anmärkningar beträffande renligheten.  Och han kommenderade upp sin hustru och sina  pigor för att skura och feja. Han röt och domderade.  Hans stämma var skroflig, fullständigt sprucken. 
<sec/>
Så räckte han mig resandeboken. Jag skref mitt  namn, för- och efternamn. Jag satt vid bordet och  räckte honom boken öfver axeln. 
<sec/>
Han blef stående bakom mig, läste mitt namn.  Jag hörde, att han drog djupt efter andan, och jag  kände att han lutade sig fram öfver mig. Men jag  låtsades om ingenting. Han smög sig ut ur rummet  och stängde dörren helt tyst. Antagligen blef han  stående utanför. Åtminstone hörde jag icke några  steg. Och efter en stund knackade han. 
<sec/>
”Stig in! Stig in!” skrek jag. Jag var alldeles  för nervös för att kunna behärska min röst. Jag  satt där och skakade, fnittrade, hoppade på stolen.  Och när han klef in i rummet brast jag i skratt. 
<sec/>
Han kom också intumlande som en riktig  drummel. 
<sec/>
’Jo, nu hör jag, att det är ni,’ sade han. Jag  bad honom tända lampan. Det gjorde han, ställde  sig midt framför mig och lyste på mig. Det generade  honom, att jag skrattade. Hans min blef misstrogen  och trumpen. Han frågade, hvarför jag kommit – 
<sec/>
Och jag började prata, vefva på. Jag talade om  mina resor. Jag sade honom, att jag sett Frankrike och Tyskland och Egypten och att jag nu ansåg  det som en plikt att äfven se mitt kära fädernesland grundligt, in i den minsta vrå. 
<sec/>
’Här är minsann ingenting att se,’ muttrade han. 
<sec/>
Då flög den onde in i mitt syndiga jag. Det är  sanning, rena sanningen, att jag icke handlade eller  talade med någon beräkning. Men den onde hade  fått makt med mig och jag följde viljelöst. 
<sec/>
’Vincenzo,’ sade jag så lugnt och vänligt som  möjligt. ’Ni kan väl förstå, att jag kommit hit till  den här hålan för att se, hur ni har det. Hvad  skulle jag annars här att göra? – Sätt er nu där,  så att jag får se på er.’ 
<sec/>
Tro mig, flicka! Han rodnade som en pojke.  Tung och otymplig sjönk han ned på stolen och lät  sig beskådas. Det var underligt att i verkligheten  se det där ansiktet, som jag behållit så klart och  tydligt i minnet. Det var som hade jag gräft upp  ett lik ur jorden. Jag visste, hvar jag borde söka  dem, drag för drag. Men förgängelsen hade tagit  dem. Jag hade myllat ner min vackra gosse. Och  nu förstod jag, att döden verkar allsmäktig och  obeveklig redan inom lifvets gränser. 
<sec/>
Han frågade, om han var sig lik. 
<sec/>
En smula egenkär hade han alltid varit, den där  gossen. Vacker och stursk var han i sin ungdom.  Det hade retat mig mer än en gång. Men att nu  se egenkärleken skina ur det pussiga, försupna ansiktet, det blef mig för svårt. Jag grät som en toka.  Och han, som icke förstod, hvarför jag grät, började  tala tröstande ord. 
<sec/>
Han sade, att han alltid älskat mig, alltid – 
<sec/>
Jag bad honom gå sin väg. Och när han räckte  mig handen, sade jag: 
<sec/>
’Tvätta er först, Vincenzo. Ni är så smutsig.’  
<sec/>
Hå hå, ja ja. 
<sec/>
En vecka stannade jag. Och på den veckan  hann jag ställa till mycket ondt. Någon elak afsikt  hade jag icke. Jag hade icke någon afsikt alls.  Men från första stund jag såg honom, blef jag brännande elak i mitt hjärta. Förr i tiden hade jag hatat  honom, därför att han ringaktade mig. Som en  fluga hade jag fastnat i hans nät. Fri blef jag, men  trådarna klibbade fast vid mina vingar. 
<sec/>
Jo du, min unge, man flaxar och man flyger,  men slitna trådar klibba vid vingarna. – 
<sec/>
Det är illa beställt för oss människor, att vi icke  kunna glömma vissa saker. Det är därför man blir  så elak. Om man bara kunde glömma. 
<sec/>
Och jag skulle ändå – å, jag skulle gärna förlåta mig själf! Du min gud, hvad betydde väl hans  lif, en utlefvad, försupen stackare! Om jag bara  sluppe ifrån den där bleka lilla kvinnan. Hon  tassade ikring mig, tiggde med ögonen som en  strykrädd hund. Hon tyckte naturligtvis om honom,  älskade sin kära krögarefar. Jo jo, min unge, man  får lida för sin dåliga smak. Det är säkert. 
<sec/>
För resten slog han henne. 
<sec/>
Jag vämjdes vid honom. Det kväljer mig, när  jag tänker på det unkna nästet, smutsigt af alla  vägfarandes orenlighet, fullt med ohyra. Hotel Sol!  Herr värden på hotel Sol, som hade döda råttor i  golffyllningen. 
<sec/>
Hör nu på, hur jag gjorde. Jag skall inte förtala mig själf. Inte ett enda ord sade jag, som jag  ej kan stå för. Jag var vänlig, ingenting mer.  Och för resten skrattade jag hela dagarna. Jag har  väl under hela mitt lif icke skrattat så mycket som  den veckan. 
<sec/>
Och han trodde, att jag var glad åt honom.  Han trodde, att han var en stor kvinnoförförare. En  gång började han berätta för mig om sina bragder.  Det var en vacker, lång lista. Och han lät mig  förstå, att jag stod öfverst. Jag hade hedersplatsen. 
<sec/>
Jag sade icke ett ord, som jag ej kan stå för.  Men detta att jag var vänlig och glad och att jag  sökt upp honom i hans håla, det tydde han naturligtvis på sitt sätt. 
<sec/>
Han slog sin hustru. Jag frågade honom hvarför. ’Å,’ sade han, ’det måste ju i alla fall ta ett slut.  Jag vill förbereda henne.’ 
<sec/>
Han ville förbereda henne på, att han tänkte  återvända till sin första kärlek, till kvinnan på  hedersplatsen. Och jag bara skrattade. Jag var så  elak. Jag såg, hur han pöste af stora förhoppningar.  Antagligen gick han hvarje dag in till sin vän barberaren för att skryta med min tillgifvenhet. Den  fina frun, som bjöd ut sig! 
<sec/>
Jo jo, min gosse, jag vet nog, hvar du hade dina  vägar! 
<sec/>
Men jag skref till min lilla vän i Milano, gaf  honom min adress och bad honom genast komma  och hämta mig. Jag lät Vincenzo bära brefvet till  posten. Och när han återvände därifrån, tog jag  honom med mig upp på mitt rum. 
<sec/>
Det var i mörkningen. 
<sec/>
Jag frågade honom, om han ville öfvergifva sin  familj. Det ville han. För djäfvulen! Han hade  lidit nog af den dumma tarfliga kvinnan. Jag förehöll honom det skamliga i att handla så. Då blef  han vild. Han sade, att när jag nu ändtligen kommit  till honom, så ville han aldrig mer lämna mig. Han  måste följa mig. Men jag sade honom – helt lugnt  – att detta var någonting alldeles galet och befängdt. Det lät helt enkelt icke göra sig. En fin  dam kan icke föra med sig en försupen, förfallen  sälle. Det skulle skada hennes rykte. 
<sec/>
Ja det sade jag, och därmed gäldade jag en  gammal skuld. Under det att jag talade, lugnade  han sig. Han tycktes uppskatta mina skäl. Han  sade: 
<sec/>
’Det där förstår jag, Linda. Men om jag upphör  att supa, om jag klär mig anständigt? Ni är en  fin dam, hvarför skulle jag inte kunna vara er betjänt? Ni måste ha sett, att jag förändrat mig  på dessa dagar. När ni kom, var jag mycket osnygg,  det erkänner jag. Men se nu!’ 
<sec/>
Och han visade på sina kläder, som han låtit  laga. Han räckte fram sina händer, och i halfmörkret tyckte jag, att de blänkte hvita. Jag frågade:  ’Men hvad vill ni mig då, Vincenzo? Är det  bättre att vara betjänt än att vara värdshusvärd ... ’ 
<sec/>
’Ja,’ svarade han. ’Det är bättre, därför, att  jag får vara hos er. Jag hade glömt er, det är  sant. Men det behöfdes bara, att ni kom i min  närhet – Och hvarför kom ni, om ni icke ville  göra någonting för mig. Det var ju därför ni kom?’ 
<sec/>
’Nu, Vincenzo,’ sade jag, och mitt hjärta skalf,  mitt blod sjöd af elakhet. ’Nu kan jag säga dig,  hvarför jag kom. Jag älskar en ung man. Till  honom skref jag i kväll, och du bar brefvet till  posten. Vi skola gifta oss, men giftermålet måste  ske i hemlighet. Därför har jag stämt möte med  min älskade på denna undangömda plats.’ 
<sec/>
När jag nu sade detta, visste jag, trodde jag,  att min sista stund var kommen. Men hvad gjorde  det mig? Hade jag inte väntat på detta länge nog,  väntat och längtat. Det var ju det, jag ville. Men  Gud tillstäder icke de ondas anslag. 
<sec/>
Han gick ifrån mig utan att säga ett ord. Tung  och otymplig gick han sin väg, stöflarna släpade  öfver golfvet. Han lämnade mig ensam. 
<sec/>
Det var ruskigt, det var ruskigt. 
<sec/>
Och midt i natten började den lilla kvinnan  skrika. Stötvis som i barnsnöd. Jag hörde, att hon  skrek på hjälp. Nu slår han ihjäl henne, tänkte  jag. Och den rätten, min unge – rätten att bli  ihjälslagen af Vincenzos näfvar, den var min. 
<sec/>
Men när jag tumlat genom mörkret in i kyffet,  där det lyste, fann jag honom på golfvet. Han låg  på rygg med armarna utsträckta. Han hade slitit  af pulsådrorna i halsen och handlederna. På händerna såg jag märken efter hans tänder. 
<sec/>
Han ville, att jag skulle kyssa honom. 
<sec/>
Och du – du – jag måste kyssa honom. Det  fanns ingen hjälp, ser du. Jag måste – 
<sec/>
Jag höll hans hufvud. Det var min vackra  gosses hufvud. Jag hade själf gräft upp det. 
<sec/>
Men kärleken är tokig. Skall man ha med sådant  att göra? Den lille från Milano fick aldrig se mig.  Ty man skall icke taga på sig större skuld, än hvad  man mäktar bära. 
<sec/>
Sedan dess har jag aldrig varit elak. Och därför  har den gode Guden förlåtit mig. Jag tror så. Ty  när jag någon gång drömmer om Vincenzo, ser jag  honom ung och glad och vacker. Jag har tänkt,  om Gud icke förlåtit mig, så skall jag en natt se  Vincenzo där i hörnet – du förstår – liggande  där i hörnet – 
<sec/>
Därför är jag rädd om nätterna. – 
<sec/>
Men när domen kommer, skall jag fråga: Herre,  hvilken synd begingo vi båda i vår ungdom, att  vi skulle blifva hvarandra till en sådan plåga? –  Då skall den gode Guden säga oss, hvari vi felat.  Och kanske skall han säga: För den skull vill jag  nu lämna eder allena på ett öde rum, att eder  plåga må blifva evigt beståndande. 
<sec/>
Så drömmer jag ibland.” – 
<chapter/>
<chaptername>MannenFrånAbruzzerna</chaptername>

<chaptername>MANNEN FRÅN ABRUZZERNA</chaptername>

<sec/>
Sora Luisa satt bakom disken och snaggade sitt  hår med en mycket stor sax. När Emilio gläntade  på butiksdörren, bröt morgonbrisen in, kraftig och  okynnig, sandade golfvet och strödde sora Luisas  afklippta hår öfver matvarorna. 
<sec/>
”Stäng dörren!” skrek sora Luisa. ”Du son af  en djäfvul och en markatta, stäng dörren!” Hon  kastade saxen, tog en dammviska från väggen och  började putsa sitt lager, allt under det hon nedkallade himmelens straff öfver Emilio. Sora Luisa  hade ett ovanligt utveckladt sinne för renlighet,  hårstrån i maten var henne en riktig styggelse. 
<sec/>
”Madonnan beskydde er,” mumlade Emilio.  Den kraftiga svordomen hade försatt honom i en  högtidlig sinnesstämning och han bugade ödmjukt  trenne gånger. – 
<sec/>
”Se så, min gosse, kom nu och hjälp mig. Jag  ser illa. Du ska nagga af alla hårstrån, som klyfva  sig i toppen. Du är ju van att klippa hästsvansar,  min gosse. Du är således en half perukmakare.” 
<sec/>
Emilio stegade försiktigt in bakom disken, han  tog ett stadigt tag kring sora Luisas tjocka, gråsprängda hår och synade topparna. Han gjorde  en stor sväng med saxen, klippte i luften. 
<sec/>
”Finner du några gråa strån, så klipp bort.  Kvinnan får ett grått strå för hvarje bekymmer,  men hon får tio bekymmer för hvarje grått strå.” 
<sec/>
Emilio letade. 
<sec/>
”Ska jag klippa bort alla grå, så blir det inte  många kvar,” sade han. Emilio var från Chieti  och förstod sig icke på att säga artigheter. Sora  Luisa mumlade någonting styggt om männen från  Abruzzerna, som äro så rika på löss och så  fattiga på pengar och höflighet. Emilio instämde. 
<sec/>
”Ja inte ha vi några pengar,” suckade han.  Saxen krasade fram öfver hårtopparna. Emilio  delade upp den tjocka härfvan i tvenne flätor och  granskade uppmärksamt hufvudsvålen, som lyste  blåhvit och ren. 
<sec/>
”Hur bär ni er åt med lössen?” frågade han.  Kvinnan höll på att somna, hon suckade eller  gäspade fram ett långdraget: Pe-tro-lium – 
<sec/>
Emilio skakade betänksamt på hufvudet, han  kunde knappast förstå ett dylikt slöseri. Petrolium,  som kostar femtio centimes litern! Han undrade,  om han inte skulle kunna komma öfver några  droppar af den dyra varan gratis. I stallet brändes  fotogen, men det var stallmästaren själf, som fyllde  lamporna. 
<sec/>
”Är det färdigt?” 
<sec/>
Emilio satte sig på trappstegen. Han torkade saxen mot byxbenet samlade ihop hårstråna på  golfvet till en liten hög. 
<sec/>
Plötsligt sade han: 
<sec/>
”Hon är väl inte i kammaren, inte?”  
<sec/>
”Äh – klockan half nio! Hon gick ut klockan  sju.” 
<sec/>
”Javisst. – Har hon den stora korgen med sig?” 
<sec/>
”Hvad skulle hon annars ha? Du tror kanske,  att hon kan bära ägg och smör och bröd i fickan?  Men du sköter dig som en stackare, min gosse.  Hvarför hjälper du henne inte att bära? – Ja,  ja, gör dig inte för säker. Hon kan nog finna  hjälpare. ” 
<sec/>
Emilio ref sig våldsamt i hufvudet. Han sög  på sina läppar, stora som en negers. 
<sec/>
”Jag ska säga er, hur det är. Klockan sex  kommer stallmästaren, och då ska allting vara i god  ordning. Så kommer herrarna klockan half sju, och  då ska de hjälpas i sadeln. Och så ska det mockas  i stallet. En får aldrig tid – Och är en inte med,  så får en ingenting –” 
<sec/>
Luisa undrade om han fick stora drickspengar.  Men Emilio undvek att besvara frågan. Beträffande  sina affärer var han ytterst fåordig och försiktig.  Och han visste väl, att sora Luisa skulle börja om  igen med den gamla visan. 
<sec/>
”Hör på, min gosse, du skulle ge henne en  present. Du är minsann inte skapt, så att man kan  bli kär i dina vackra ögon. Och för resten har jag väl  aldrig hört talas om en pojke, som inte vill ge sin  flicka presenter! Den, som vill ha, måste något ge.  Var säker på det, min gosse.”  
<sec/>
Emilio vred sig, pustade. Naturligtvis skulle  han ge Clotilde en present, när han fick råd. Men  säker – kunde han vara säker, därför att han gifvit  henne en present? Tvärtom. Det låg en stor otrygghet i detta. Om han köpte en vacker sak och gaf  ut en massa pengar och kanske i alla fall blef ratad.  Jo vackert! Nej, man måste väl se sig för, innan  man vågar något dylikt. 
<sec/>
Sora Luisa ryckte på axlarna. 
<sec/>
”Gör som du vill, men jag svarar inte för  flickan. Här finns pojkar i Rom, som skulle ge  fem lire bara för en kyss –’ 
<sec/>
Nu måste Emilio skratta. 
<sec/>
”Fem lire? Inte!” 
<sec/>
Sora Luisa slog med flathänderaflathänderna i disken. Hon  hade sina skäl, sina goda skäl att gynna Emilios  kärlek. Men denna landtpojkes förstockade enfald  och girighet gjorde henne utom sig. Hon öste öfver  honom en mängd fula tillmälen och vände honom  slutligen ryggen, i det hon med hela sin storformade  kropp gjorde en rörelse, hvars föraktfulla innebörd  var otvetydig. 
<sec/>
Och hon skrek: 
<sec/>
”Sanna mina ord! Du får ångra dig! Och det  snart!” 
<sec/>
”Vet ni något? År det någon?” frågade Emilio.  Han började bli orolig. Sora Luisa hånskrattade.  Någon? Några? 
<sec/>
Emilio upprepade: 
<sec/>
”Vet ni något?” 
<sec/>
Hans klotrunda ögon sköto ut, som en grodas  och läpparna skälfde, putande, stora. 
<sec/>
”Se så,” lugnade sora Luisa. ”Jag vet ingenting. Men jag har mina farhågor. Tänk bara på  min egen son. Han har henne ju inom räckhåll.  Och han är just gammal nog att ställa till olyckor.  Kan jag se efter dem jämt och ständigt – äh?  Nej, jag vore minsann nöjd, om flickan finge en  fästman, som kunde hålla henne inom skrankorna.  Köra bort henne vill jag inte, så länge hon sköter  sina sysslor. Men slår hon efter Filippo, så skall  jag lära henne –” 
<sec/>
”Filippo? Åh – herr Filippo vill nog ha  annat –” 
<sec/>
Filippo var i Emilios ögon en herreman, och  han kunde knappast tänka sig möjligheten af en  allvarlig konkurrens från det hållet. Emilio beundrade Filippo, hans skönhet, hans elegans, hans  kvickhet. Och allt från den dag, då Filippo tillsammans med några lika eleganta vänner hyrt hästar  hos stallmästaren räknade han honom bland de människor, som gifva drickspengar, men med hvilka man i  öfrigt icke kan ha några som helst personliga förbindelser. 
<sec/>
Var det endast fråga om Filippo, så kände  Emilio sig trygg. Och till och med en smula  smickrad. Hon var således vacker nog för att äfven  en fin herre skulle behaga lägga märke till henne. 
<sec/>
Emilio yfdes öfver sin goda smak. 
<sec/>
”Ja nog är hon rar?” sade han. 
<sec/>
Sora Luisa nickade. 
<sec/>
”Hon är vacker? Är hon inte?” 
<sec/>
”Jo bevars, hon har vackert hår.” 
<sec/>
”Ja, och hon är stor och rund och ändå så mjuk  som bomull. Det är en vacker flicka.” 
<sec/>
”Nu måste jag gå ned på gården,” afbröt sora  Luisa. ”Se till boden en stund, min gosse. Och  kommer Clotilde, så säg henne alla de där vackra  sakerna. Det gör hvad det kan.” 
<sec/>
Emilio lofvade – 
<sec/>
Men Clotilde kom öfver honom så hastigt. Hon  kastade upp dörren så att glasrutorna skallrade.  Och hon slog igen den med en smäll. 
<sec/>
”Madonnan beskydde dig!” skrek Emilio. ”Hur  kommer du?” 
<sec/>
”Jag kommer, som jag kan. Jag hade en efter  mig.” 
<sec/>
”En karl?” skrek Emilio.  
<sec/>
”För inte väsen, du! Så länge man hvarken är  enögd eller puckelryggig, så får man väl finna sig  i det.” Hon slängde korgen ifrån sig. 
<sec/>
”Men inte kan jag förstå, att de vill se på mig.  Så som jag är klädd. Titta bara!” 
<sec/>
Han tittade och kunde icke upptäcka något fel  på hennes dräkt. Men han höll det för rådligast  att beklagande skaka sitt hufvud. 
<sec/>
”Tänk, jag har inte ens ett par örhängen. –  Men Filippo har lofvat att ge mig ett par. Hvad  säger du om det?” 
<sec/>
Hvad skulle han säga? Det blefve nog ett par  vackra örhängen, antog han. – 
<sec/>
”Och du då?” frågade Clotilde. ”Hva ska du  ge mig?” 
<sec/>
Hon satte sig på disken midt framför honom och  spände ögonen i honom. Emilio drog sig något  baklänges, han vred sig oroligt och mumlade: ”Ge  – ge –” 
<sec/>
Clotilde fortsatte obarmhärtigt: 
<sec/>
”Här kommer du hvar dag och tittar på mig.  Och grannarna säga, att du är min fästman. Men  ännu har du inte gett mig för så mycket som en  soldo.” 
<sec/>
”Jo,” sade Emilio och såg henne blinkande in  i ögonen. ”Minns du inte, att jag gaf dig karameller  till Johannis. De kostade två soldi.”  
<sec/>
I denna stund var han verkligen glad öfver en  frikostighet, som han eljest så ofta ångrat. Han  tyckte, att han kunde bära sitt hufvud högt. – Men Clotilde gjorde narr af honom. Karameller,  som hon fått till Johannis, hvar fanns de nu?  Skulle han inte ge henne något, som varade? 
<sec/>
Hon slöt ögonen till springor och lutade sig  framemot honom. 
<sec/>
”Du skulle ge mig något, som jag kan bära på  mig. Och när folk frågar mig, hvem jag har fått  det af, skall jag säga, att jag har fått det af min  älskade. Vill du inte det?” 
<sec/>
Jo, det ville han. Han sköt ut läpparna men  nådde icke hennes ansikte. Hon rätade på sig,  sträckte ut armarna, gäspade och log belåtet. 
<sec/>
”Och hör du – du får inte tala om för frun,  att jag ska få örhängen af Filippo. Jag ska säga  att jag har fått dem af dig.” 
<sec/>
Emilio nickade jakande. Han öfvervägde noga,  och efter en stund frågade han försiktigt: 
<sec/>
”Ja, då behöfver väl inte jag ge dig något? Om  du säger, örhängena är från mig?” 
<sec/>
Hon bevärdigade honom icke med ett svar. Hon  gled ner från disken och gick bort till ägglådan.  Ett efter ett tog hon upp äggen, höll dem mot  dagern och granskade. 
<sec/>
Emilio kämpade med sig själf. Han förstod, att  han hade sårat henne. Och naturligtvis – naturligtvis ville han ge henne en present, om han bara kunde  vara säker på, att den icke blefve bortkastad. Något  för något – det var ju klart, det var ju riktigt, det  insåg han. Men risken, risken! Om han gaf –  och hon sedan – 
<sec/>
”Clotilde, jag hade tänkt –” började han lågmält. Hon vände sig icke om, men han fortsatte  en smula sväfvande: ”Du vet, att jag arbetar om  kvällarna hos Tivolese, värden. Du vet? Jag får  födan för det. Men nu tänkte jag, att jag kanske  kunde vara ifrån det en timme eller så. Det blir  kanske mindre mat, men – Så kunde jag hjälpa  dig att bära ut. Vore inte det bra?” 
<sec/>
”Jovisst. Den fördömda korgen är tung.” 
<sec/>
”Javisst är den tung!” utbrast han helt förtjust.  ”Och säg – kunde inte det vara som en present? –” 
<sec/>
Hon vände på hufvudet och gaf honom ett långt  ögonkast. Han kröp ihop, sköt rygg. ”Ja, ja,”  pustade han. ”Det var inte meningen –” 
<sec/>
Men nu brast hon i skratt. Hon svängde sig  öfver disken, grep dammviskan och daskade honom  kring öronen. Och Emilio värjde sig, och hans  händer famlade kärvänligt efter den älskade. 
<sec/>
”Min gud, hvad du är vacker, hvad du är rar,”  hviskade han.  
<sec/>
Och när han ändtligen fick tag i hennes kropp,  skrek han högt i förtjusning! 
<sec/>
”O en sån liten trind mage! En sån liten trind  mage!” 
<sec/>
Men Clotilde slog honom hårdt öfver fingrarna.  
<sec/>
”Hvad har du med min mage att göra! Den är  minsann inte trindare, än den ska vara.” 
<sec/>
– – –  
<sec/>
När Emilio ätit sitt aftonmål hos Tivolese och  druckit vinskvättar, som gästerna lämnat, kände han  ett oemotståndligt behof af att öppna sitt hjärta.  Tivolese var äfven han från Abruzzerna, en stilla,  fåordig man, som gärna lyssnade till sin unge landsmans aftonsång. 
<sec/>
De sutto på hvar sin sida om den rykande  oljelampan och delade broderligt vinskvättarna, som  sammanslagna nästan fyllde en literflaska. 
<sec/>
”Nå,” sade Tivolese uppmuntrande. ”Har du  varit ute med henne i dag?” 
<sec/>
”Ja, ja. Jag har följt henne. Hon går som en  ung fin fru. Hon går på tårna. Hon har en gång  så lätt som en ung gets.” 
<sec/>
”Nå,” fortfor Tivolese. ”Och du bar korgen?” 
<sec/>
”Jag bar korgen. Jag följde min unga härskarinna.  När hon behöfde mig, ropade hon mitt namn. Och  alla människor måste vända sig om för att se  henne.” 
<sec/>
”Alla herrar?” 
<sec/>
”Ja naturligtvis bara herrar, fina herrar. Du  skall inte tro, att jag låter någon lymmel kasta  blickar. Nej du, jag är som en varg. Å, käre landsman och välgörare! Om du visste, hur det är med  mitt hjärta. Mitt hjärta är aldrig lugnt. Du kan  känna, hur det slår. Men se inte på mig, se inte  på mig! Jag måste gråta.” 
<sec/>
Tivolese nickade betänksamt. 
<sec/>
”Ja,” sade han, ”det är skönt att se en ung  kvinna. Men blodet sjuder. Åja, åja. – 
<sec/>
Du skulle gifta dig, käre son.” 
<sec/>
Emilio slog med händerna. 
<sec/>
”Jag har inte råd,” snyftade han. ”Käre landsman, jag har inte råd.” 
<sec/>
Tivolese plirade illmarigt. 
<sec/>
”Några soldi har du väl?” 
<sec/>
Men Emilio slog ifrån sig. Hvar skulle han ha  fått dem ifrån? Han hade inte så mycket, att han  kunde ge henne en present. Å, hon ville så gärna  ha en present, men han kunde icke – 
<sec/>
Då slog Tivolese näfven i bordet. Hvad nu?  Hvad fick han höra om sin landsman? Hade han  verkligen icke gifvit henne en enda present? Var  han då uslare än den sämste tiggare? 
<sec/>
Emilio lyssnade surmulet till bannorna. 
<sec/>
”Ja, hvad ska jag kunna ge henne? Hon är ju  som en fin fru. Hon har örhängen och en silfverring och en schal med blommor. Allt det där har  herr Filippo gett henne af ren godhet. Men för att  icke väcka sora Luisas misstankar, säger hon, att  hon har fått det af mig. Hvarför ska då jag, arme,  behöfva ge henne något. När hon blifvit min hustru,  ska jag ge henne ett vackert snörlif. Men dessförinnan –” 
<sec/>
Tivolese tog en stor klunk, svalde och sade: 
<sec/>
”Du ska ge henne en väska. Du vet, en sådan  där liten väska, som fina damer föra med sig på  gatan. Den behöfver inte vara dyr.” 
<sec/>
Och Tivolese talade ifrigt för sitt förslag. Han  hade för länge sedan iakttagit, att alla fina damer  buro en liten väska. Han hade med nöje lagt märke  till, hur elegant många af dem förde sina väskor,  hur illfundigt de visste svänga dem, så att beslagen  måtte gnistra. 
<sec/>
”Titta bara på corson! Titta bara på corson.” 
<sec/>
”Corson är ett tillhåll för dåliga kvinnor,”  muttrade Emilio. Men Tivolese sade honom rent  ut, att han var en narr. Dåliga kvinnor? Nåväl,  trodde han kanske, att dåliga kvinnor voro mindre  eleganta än de hederliga? Tivolese blef så upprörd  öfver sin unge landsmans enfald, att han måste  springa upp och vandra af och an för att lugna sig.  Men då han såg, att Emilio alltjämt satt och tjurade  och pustade öfver sitt vinglas, ställde han sig framför honom och sade med faderlig välvilja och myndighet. 
<sec/>
”Min son, du klagar öfver din kärestas kallsinnighet. Och du tror, att du skall kunna vinna  henne genom att gå och knoga på hennes korg.  Men jag säger dig: Dum den, som går i krok, där  det finns genväg. 
<sec/>
Ge henne en väska, min son. Jag har lefvat i  femtio runda år, och jag vet, hvad ett fruntimmer  tål. –” 
<sec/>
Sora Luisa talade till sin son, herr Filippo: 
<sec/>
”Gör inte så, Filippo! Sluta då med detta  flamset! Det är orätt, säger jag dig. Och det går  galet. Emilio är en beskedlig gosse och dummare  än en gumse. Men en vacker dag får han väl veta,  hvad Clotilde är för en flicka. Och då! Akta dig,  säger jag!” 
<sec/>
Filippo bedyrade med värdigt lugn, att hans  samvete var rent. Hvarför skulle han icke få  skämta med Clotilde? Ingen skrattade så gladt åt  hans skämt som just Emilio. Stackars gosse, han  själf var ju icke så särdeles skämtsam. Filippo  trodde sig göra honom en verklig tjänst genom att  en smula förströ flickan, som annars kanske skulle  söka nöjen och glam på annat håll. Och ho vet,  hvem och hvad hon då skulle kunna råka ut för?  Bland den klassens människor – 
<sec/>
Filippo ryckte på axlarna. 
<sec/>
”Den klassen!” röt sora Luisa och klatschade  med flathänderna mot disken. ”Och du? Du son  af en puckelrygg! Hvem är du? Hvem tror du  dig vara?” 
<sec/>
Filippo svarade med stor själfförtröstan och med  ett fint litet leende i mungiporna. 
<sec/>
”En gentleman, kära mamma! Son af en ädel  romarinna! ”  
<sec/>
Med ett kraftigt: håll käften! besvarade den ädla  romarinnan komplimangen. Men mer än till hälften  blidkad speglade hon sin präktiga gestalt i fönsterglaset och sade: 
<sec/>
”Sköt dig själf, min gosse. Men kommer Emilio  med knifven, så får du vackert hålla dig borta från  mammas kjol. Jag har inte lust att stångas med  gumsen. ” 
<sec/>
”Det är den fredligaste gumse, jag har råkat  ut för,” skrattade Filippo. 
<sec/>
Och det var verkligen sant. Emilio var utomordentligt fredlig. Hvarje afton vid vespertid infann  han sig vid boden vid via S. Eustacio. Sora Luisa  försummade aldrig vespern, och hvarje afton fann  Emilio sin Clotilde och herr Filippo ensamma i  boden eller i kammaren skämtande och glammande.  Och hvarje afton hälsade han dem med ett ödmjukt: 
<sec/>
”Madonnan beskydde er, herr Filippo. Och dig  också, Clotilde.’  
<sec/>
Filippo var mycket vänlig mot honom, slog honom på skuldran eller i ryggen, gaf honom lustiga  knuffar i magen och hälsade honom hjärtligt välkommen. Clotilde visade väl ingen särdeles glädje  öfver att se sin älskade. Men det kunde han heller  icke begära. Hans ankomst betydde ju, att den  besvärliga korgen borde fyllas med bröd och smör  och ägg. Lektimmen var till ända och arbetet  började. 
<sec/>
Emilio var själf riktigt bedröfvad öfver att så  snart behöfva skiljas från herr Filippo, som var en  fin och vänlig karl, och hvars förmåga att sätta  äfven de stelaste skrattmuskler i rörelse helt enkelt  var bedårande. Emilio gjorde därför allt för att fördröja uppbrottet. Han vände hvarje bröd, innan han  lade det i korgen, han granskade hvarje ägg framför lampan. Och under tiden rasade Clotilde och  Filippo bakom hans rygg. Och Clotildes smittande  skratt och herr Filippos oemotståndliga roligheter  kom honom att buga sig ända till golfvet under så  mycken lustighet. Det var onekligen den roligaste  stunden på dagen. 
<sec/>
När sora Luisa återvände från aftonsången, fann  hon dem således alla tre i bästa samförstånd. Och  Filippo var nog vänlig att gifva Emilio en del af  äran för den munterhet, som rådde. 
<sec/>
”Han är för tokig, den Emilio, han har narrat  oss att skratta! Du skulle bara ha hört! – Och  se! I dag har han gett Clotilde en silfverbrosch  med svalor på!” 
<sec/>
Clotilde lät broschen blixtra i ljuset. Och sora  Luisa uttryckte högröstad som vanligt, sin beundran  och sin förvåning öfver Emilios frikostighet Hon  hade tydligen icke en aning om sammansvärjningen.  Och det tyckte Emilio var mycket lustigt. – 
<sec/>
– – –  
<sec/>
Men om natten i Tivoleses skumma kyffe, när  maträsterna slukats och vinskvättarna slagits samman  i literflaskan, greps Emilio af en stor tungsinthet.  Då klagade han högt öfver sin kärestas kallsinnighet, och med pannan lutad mot bordet beskref han  i ett dystert bildspråk sitt hjärtas bedröfvelse. 
<sec/>
Och den vänlige Tivolese grubblade öfver sin  unge väns öde. Han vandrade af och an, häftigt,  så att oljelampans låga fladdrade och nästan släcktes  af sin egen rök, Men hur han än grubblade, blefvo  hans råd dock oföränderligt desamma. Och oföränderligt desamma blefvo Emilios svar och klagan. 
<sec/>
”Du skulle gifta dig, min son.” 
<sec/>
”Jag har inte råd. Inte än.” 
<sec/>
”Men en present måste du ändå ge henne. Den  behöfver inte vara dyr. En väska –” 
<sec/>
”Jag har inte råd, jag har inte råd –” 
<sec/>
Han grät öfver det oljiga bordet, han grät i  vinet, han talade om att dö, om sin gamla mor och  om att dö. Och det enda som åtminstone för en  kort stund kunde skingra hans svårmod, var hågkomsten af en eller annan af herr Filippos kvickheter. Plötsligt kunde den dyka upp i hans minne,  och midt i klagovisan berättade han den med ett  bredt leende. Och han blef mycket förargad, ifall  Tivolese underlät att skratta. 
<sec/>
– – –  
<sec/>
Emilio stegade in i butiken. Tom, ingen människa. Han närmade sig långsamt disken, tog ett  bröd, vände på det, klämde på det. Och, eftersom  ingen såg honom, stoppade han det i fickan. 
<sec/>
Det var för resten ett gammalt bröd. 
<sec/>
När han såg upp, stod Clotilde i kammardörren.  Emilio blef en smula förlägen för brödets skull. Men  hon hade tydligen ingenting märkt. Hon var het  och hennes ögon dimmiga och skygga. 
<sec/>
”Emilio, käre,” sade hon mildt men med flämtande andhämtning mellan hvarje stafvelse. ”Jag  har någonting att göra i kammaren. Du får se till  boden. Men du får inte stanna här inne. Tag  en stol och sätt dig på gatan. Och ropa på mig,  när du ser frun i gathörnet.” 
<sec/>
Emilio tog sin stol och gick slokande ut. Hon  såg, att jag plockade till mig ett bröd, tänkte han,  och därför får jag inte stanna i butiken. Det var  en stor skam, och han ångrade uppriktigt sin lilla  stöld. Men gjordt är gjordt, och han började äta  brödet, som var segt som läder. 
<sec/>
Han undrade, hvad Clotilde kunde ha att uträtta  i kammaren. Antagligen klädde hon sig. Hon skulle  ju vara så fin när hon gick ut. Och Emilio tyckte  sig i hastigheten ha märkt, att hennes klädsel varit  i oordning. 
<sec/>
Emilio funderade ett ögonblick på, om han icke  i djärfhetens och den trogna kärlekens namn skulle  stiga in och erbjuda Clotilde sin hjälp vid klädseln.  Men han vågade icke. Han föreställde sig kammaren, Clotilde, kläderna, och han fann situationen  farligt lockande. Men han vågade icke. Clotilde  kunde vara så grymt, isande elak. Om herr Filippo  varit i närheten – han grep alla elakheter i luften  och förvandlade dem till lustigheter. Men herr  Filippo stod antagligen utanför något kafé på corson  och sade kvickheter åt sina vänner, de andra fina  herrarna. 
<sec/>
Egentligen var det underligt, att Filippo ville  vara så vänlig mot Emilio, en tarflig stallknekt, en  dum pojke från Abruzzerna. Men han tyckte naturligtvis, att det var roligt att skämta med Clotilde,  det förstod Emilio. Det förstod han verkligen. – 
<sec/>
Han ryckte upp dörren, kastade in stolen och  skrek: 
<sec/>
”Nu kommer sora Luisa.” 
<sec/>
Han drog fram korgen bakom disken och började skyndsamt fylla den. Han vände ryggen mot  kammardörren, men när han hörde den öppnas, vred  han på hufvudet. 
<sec/>
Herr Filippo steg ut ur kammaren, brådskande,  nervös. Emilio stirrade dumt på honom, och när  herr Filippo strök förbi honom mumlade han ett  gurglande: 
<sec/>
”Madonnan beskydde er, herre.” 
<sec/>
Filippo svarade något, som äfven ljöd som en  gurgling och skyndade ut på gatan. 
<sec/>
Han fyllde korgen, han följde sin härskarinna  från hus till hus, följde henne hem och yttrade under  hela tiden icke två ord. Men Clotilde var ovanligt  vänlig och språksam. Hon drog honom i öronen  och kallade honom sin lurfver. Emilio stirrade förvånad på henne och räckte fram sina kinder för  att hon skulle beröra äfven dem. Men han kom  sig icke för att besvara hennes leende. 
<sec/>
I Tivoleses hvalf blef han sittande till efter  midnatt. Han svarade lugnt på Tivoleses tal, den  sorgsna aftonsången lät däremot icke höra sig. Och  när Tivolese började tala om väskan, afbröt han  honom kort och bestämdt: 
<sec/>
”Nej. En får lof att se sig för.” 
<sec/>
– – –  
<sec/>
Emilio hade blifvit misstänksam. Han spionerade. 
<sec/>
Boden hade ett litet fyrkantigt fönster utåt gatan,  ett fönster som låg alldeles i jämnhöjd med gaslyktan utanför. Innan lampan i boden tändts,  brukade Clotilde ställa sig vid det där fönstret för  att ”lysa” de ägg, som kommit med middagssändningen. 
<sec/>
Emilio tog plats på andra sidan gatan. Han  kunde se hennes vackra, bleka ansikte och det rödaktiga håret, som fick en egendomlig glans i gaslyktans grön-blå-hvita sken. Ett sken, som gaf likfärg, som gjorde läpparna nästan mörkblå. 
<sec/>
Kväll efter kväll stod Emilio på sin post. Han  dröjde där, så länge han kunde, tio minuter, en  kvart, tjugu minuter. Längre vågade han icke dröja.  Det hände, att herr Filippo kom ut på gatan och  ropade hans namn. ”Emilio! Hvar håller han då  hus i kväll?” 
<sec/>
Eller också kom sora Luisa från aftonsången.  
<sec/>
Han dröjde, så länge han vågade. Han väntade  att få se någonting, som kunde gifva honom visshet.  Det var naturligtvis alldeles nödvändigt, att han  fick visshet. 
<sec/>
Gång efter annan såg han, att Clotilde blef bortryckt, tagen bakifrån. Och då smög han sig hastigt  bort till dörren, tog af sig mössan och stirrade in  genom rutan. Men han såg ingenting. Ingenting,  förrän Clotilde tände lampan. Då såg han dem  röda, leende, skämtande som vanligt. 
<sec/>
Kväll efter kväll stod han på sin post. 
<sec/>
Och slutligen fick han se någonting. 
<sec/>
Han såg två händer glida fram under Clotildes  armar. Han såg dem gripa, krama hennes bröst. 
<sec/>
Det hade han sett förr. 
<sec/>
Men nu var det Clotildes ansikte – Han hade  aldrig sett det så vackert. Trots gasskenet var huden  ljust, ljust skär, läpparna skälfde, halföppna, ögonen  slöto sig långsamt, långsamt. 
<sec/>
Sakta sjönk hufvudet bakåt, försvann i mörkret. 
<sec/>
Emilio stödde sig mot väggen, blundade. Han  stod sten stilla och blundade ända till dess att sora  Luisa tog honom i armen. 
<sec/>
”Hvad är det med dig, min son? Är du sjuk?” 
<sec/>
Han följde med henne in i boden. Utan att  hälsa gick han rakt fram till det lilla fönstret, böjde  sig ned och undersökte golfvet. 
<sec/>
”Här ligger ett ägg krossadt,” sade han.  
<sec/>
”Å hvilket slarf!” jämrade sora Luisa. ”Ett  färskt ägg.” 
<sec/>
Emilio sade: 
<sec/>
”Det är Clotilde, som krossat ägget.” 
<sec/>
”Ja, hvem annars?” fräste sora Luisa. Clotilde  och Filippo bytte skygga blickar. 
<sec/>
Men utan att säga ett ord, utan att önska godnatt lämnade Emilio boden. 
<sec/>
– – –  
<sec/>
Emilio vandrade omkring på gatorna, men fann  icke hjälp. 
<sec/>
Först sprang han ned till Tibern. Han ville icke  dränka sig, nej, han ville icke dränka sig. Men  han ville i alla fall se floden. Och han grufvade  sig inför dess mörka vatten. Ty han kände, att han  förirrat sig till lifvets utkanter, och att döden var  honom mycket nära. Han tänkte på sin gamla mor,  och han beslöt att skrifva ett bref till henne för  att ha det liggande färdigt. Han kunde ju icke  veta, när stunden kom – 
<sec/>
Tivolese ställde undan efter de sista gästerna,  när Emilio trädde in i hvalfvet. Han trädde rakt  fram mot sin landsman, hans ansikte var fläckadt  af gråt, och han höll de knutna näfvarna hårdt tryckta  mot bröstet. 
<sec/>
”Käre fader,” sade han i en klagande, sjungande ton, ”om du visste, hur mitt hjärta är! Om  du kunde gifva mig någon tröst! I dag har jag lidit  svårare än någonsin tillförne. Jag har icke längre  ro på denna jorden. Gud vill min olycka.”  
<sec/>
Tivolese skakade på hufvudet. Han öppnade sin  mun, men Emilio fortsatte: 
<sec/>
”Ja, ja, jag skulle gifta mig. Nu, nu! I morgon  skulle jag gifta mig –” 
<sec/>
”Nå,” afbröt Tivolese, ”nå? Hvad fattas då?  Nog har du några soldi –”  
<sec/>
”O käre fader, tala icke nu om pengar. Jag  har sett min brud i herr Filippos armar. Hon –  såg – så lycklig ut –” 
<sec/>
Han kastade sig framstupa öfver bordet och storskrek, jämrade som ett barn med näsan hårdt tryckt  mot trät. 
<sec/>
Tivolese sökte lugna honom: 
<sec/>
”Seså, seså, min son. Hur har du kunnat vänta  något annat? Man skall vara en blind och döf och  därtill mycket dum man för att icke förstå detta?  Herr Filippo har gifvit henne de vackraste presenter.  Och hvarför har han gjort det om icke för att få  njuta af kärlek. Sådana äro vi män, sådana äro vi.  Och du, min son har varit mycket dum. Jag kan väl  kalla dig idiot eller fåne. Och jag må säga, att  jag riktigt skäms öfver dig.” 
<sec/>
”O fader!” skrek Emilio. ”Trösta mig! Gif  mig någon tröst! Mitt hjärta är eländigt.” 
<sec/>
Men Tivolese fortfor, alltmera uppretad: 
<sec/>
”Och du! Har du velat gifva henne en present?  Nej. Du är snål, din varg. Jag må väl kalla dig  en skabbig varg eller hund. Jag har sagt dig: Gif  henne en väska. Men nej, men nej! En väska kostar  pengar. Jag må skämmas. Hur vill du, att denna  flicka skall kunna älska dig, om du icke ger henne  någonting, som kostar pengar? Herr Filippo har  gett frikostigt, och du har tagit äran däraf. Men  nu har herr Filippo tagit flickan i stället. Jag må  säga, att detta finner jag rättvist. Jag kan icke hysa  medlidande med dig, min son. Du är för dum.” 
<sec/>
Emilio vred sig under hans hårda ord, och han  tillade: 
<sec/>
”Lugna dig nu, min son. Tänk icke längre på  denna flicka, det finns andra.” 
<sec/>
Men Emilio reste sig, han stirrade in i lågan och  sade: 
<sec/>
”Nej, kära far, jag vill skrifva ett bref till min  stackars mor, som födt mig till sådant elände. Och  därefter vill jag på något sätt taga lifvet af mig.  Må madonnan förlåta mig!”  
<sec/>
”Å – å – å – sådant prat –” 
<sec/>
”Det är icke prat. Du vet icke, hurudant mitt  hjärta är. Det är så.” 
<sec/>
Tivolese stoppade och tände sin pipa, han kröp  upp på bordet, drog långa bloss och sade: 
<sec/>
”Se där! Jag har spart mat och vin åt dig.” 
<sec/>
Emilio satte sig vid bordet, maten rörde han  icke men drack vinet i långa, häftiga klunkar. 
<sec/>
Efter en stund, en lång stund sade han – och  hans stämma hade fått en friskare klang: 
<sec/>
”Landsman! Om jag verkligen gåfve henne en  väska?” 
<sec/>
Tivolese bolmade och grymtade. Emilio upprepade: 
<sec/>
”Landsman! Om jag verkligen gåfve henne  en väska? Hvad tror du? Skulle det kunna bli  bra igen?”  
<sec/>
”Bra igen? Jag förstår dig icke. Men hvar och  en har sitt lynne. För mig har det alltid varit så,  att om en flicka blifvit tagen af en annan, så har  jag icke längre kunnat se henne. Sådan är jag.” 
<sec/>
”Javisst, javisst,” skyndade sig Emilio. ”Sådan  är äfven jag. Men hur skall jag göra? Mitt hjärta  hänger fast vid henne, som kardborren vid fårets ull.  Jag skall aldrig finna en flicka, som är lika skön  och –” dygdig höll han på att säga, men ändrade  det till god. Och han tillade: 
<sec/>
”Hon är stor och rund, och ändå är hon, som  om hon vore gjord af bomull. Hur skall jag göra?  Skall jag afstå från all glädje i lifvet.” 
<sec/>
”Nej – nej –” trefvade Tivolese i djupa  funderingar. ”Då är det väl bättre, att du ger henne  en väska. Om du är sådan.” 
<sec/>
”Ja, sådan är jag. – Den behöfver ju inte vara  dyr?” 
<sec/>
”Jag har sett efter i fönstren. Det finns till alla  priser. ” 
<sec/>
”Ja, hvad kan den kosta? Tio soldi? Femton?” 
<sec/>
”O nej då. Du får inte den enklaste under sextio. ” 
<sec/>
”Sextio?” skrek Emilio. Han stirrade hopplös  in i lågan. Men så småningom fick han någonting  hårdt beslutsamt och på samma gång gladt befriadt  i blicken. 
<sec/>
”Landsman, om jag dör, hvad har jag då för  glädje af mina pengar? Är det inte bättre, att jag  ger ut dem och lefver nöjd?” 
<sec/>
”Förvisso, förvisso,” mumlade Tivolese. 
<sec/>
”Och något kan jag väl alltid pruta. –” 
<sec/>
– – –  
<sec/>
Det blef en pinsam dag för Emilio. 
<sec/>
Morgonen började nog så bra – han fick tio soldi  i drickspengar. Men sedan!  
<sec/>
Under natten hade han i ett tillstånd af upphetsning beslutat, att väskan skulle få kosta – ja,  om det så vore hundra soldi. Han hade drömt om  Clotilde, han hade drömt, att hon låg hos honom.  Han var tokig. 
<sec/>
Och nu sprang han från butik till butik. För  hundra soldi borde han naturligtvis få en utomordentligt vacker väska. Och i första butiken pekade han  på den grannaste, han såg. Men när han hörde  priset måste han blunda. Femton lire – tre hundra  soldi! 
<sec/>
De där människorna voro naturligtvis galna. Han  sprang till nästa butik. Men nu vågade han icke  längre peka på den vackraste. Tolf lire, tio lire,  åtta lire, ingen under åtta lire. 
<sec/>
Då vaknade hans instinkter, hans rädsla för att  blifva lurad. Han kände sig vara bland fiender, och  han höll sig på sin kant. Hela dagen gick han ur  butik i butik. Han prutade under timmar, och hur  lågt han än lyckades pressa ned priset, blef han  ändå icke nöjd. Han fick ned priset till mindre än  hälften af det, han beslutat att gifva ut. Han var  i alla fall icke nöjd. De lurade honom nog. Han  fick lof att försöka i en annan butik först. – 
<sec/>
Gata upp och gata ned. Före vespern skulle  han ha gett Clotilde hennes väska. Men när  butikerna började stängas, hade han ännu icke fattat  något beslut. 
<sec/>
Då gick han in i närmaste bod och radade upp  på disken tio fyra-soldi, tjugufem två-soldi och tio  en-soldi – summa summarum hundra soldi! 
<sec/>
”Gif mig en väska för det här!” sade han kort  och ilsket. Och han fick en väska, en verkligt  vacker väska med stora blommor af nickel. 
<sec/>
”Jag ska ha papper kring den. Fint papper.” 
<sec/>
”Bättre upp, min gosse,” smålog köpmannen.  ”Du ska få en pappask.” 
<sec/>
Och när Emilio såg sin nya egendom, fint inlagd i silkespapper och pappask, greps han af en  stor, stormande glädje. Det var icke känslan af att  besitta ett så vackert föremål, som beredde honom  denna sällsporda fröjd. Ej heller var det uteslutande  medvetandet af att hafva utfört en märklig och  generös handling. Det var gifvandets sötma, han  kände – för första gången. Denna sötma, som  smakar bäst när den snuddar vid allra yttersta tungspetsen. – 
<sec/>
Med storartad likgiltighet skildes han från sina  uppradade soldi, icke ett ögonblick kände han  ånger. 
<sec/>
Han styrde sina steg mot via S. Eustacio. Men  han gick långsamt, fot för fot, tryckande sin skatt  mot bröstet. Han kände dunkelt, att denna förväntans glädje ändock måste vara den största. Och  han drog på stegen, stannade, gick, stannade – 
<sec/>
”Min gud, hvad jag är lycklig,” mumlade han.  ”Hur kan jag vara så lycklig, jag stackare? Madonnan beskydde mig!” 
<sec/>
Sora Luisa var ensam i boden. 
<sec/>
”Hvar är Clotilde?” 
<sec/>
”Hon har gått till vespern, hon och Filippo. Jag  stannade hemma i dag. Nåden måste fördelas, ser  du, min gosse. Och det finns folk, som är i större  behof af den än jag. – Men nu skulle jag vilja  gå och lägga mig. Du kan väl se till boden så  länge. ” 
<sec/>
Jo, det kunde han. Men först – först måste hon  se. Han vecklade upp sitt paket och med yttersta  fingerspetsarna höll han tingesten inför hennes ögon. 
<sec/>
”Är den inte vacker?” 
<sec/>
”Jo minsann, inte så illa. Och den ska Clotilde  ha?” 
<sec/>
Han nickade. 
<sec/>
”Ja, jag vill lofva, att du har blifvit frikostig.  God natt med dig, din beskedlige tok.” 
<sec/>
Han blef stående med väskan i nyporna, han  svängde den åt ena hållet, åt andra hållet. Han  lade hufvudet på sned, plirade med ögonen och  putade ut sina negerläppar som till en kyss. 
<sec/>
Men när han hörde steg på gatan, lade han  skyndsamt in sin skatt. Han ville icke beröfva sig  njutningen af att ännu en gång få öppna asken och  låta silkespapperet frasa. 
<sec/>
Clotilde var blek, Filippo var blek. 
<sec/>
Emilio hälsade högtidligt: 
<sec/>
”Madonnan beskydde oss, kära vänner.” 
<sec/>
Filippo nickade, Clotilde gick mot kammardörren. Emilio hejdade henne. Han hade velat säga  något vackert, men Filippos närvaro gjorde honom  förlägen. På samma gång var han dock mycket  nöjd med att den fine herrn skulle få se hans frikostighet. 
<sec/>
”Clotilde,” sade han, ”nu vill äfven jag gifva  dig en present. Jag har köpt någonting vackert, som  jag vill gifva dig. Om du finner behag däri, så  skall du tacka mig med en kyss.” 
<sec/>
Under det han sade detta med en blyg skälfning  i rösten, vecklade han för andra gången upp sitt  paket. Clotilde stirrade med slöa, sömniga blickar  på föremålet. 
<sec/>
”Se här,” sade Emilio. ”Den är din.” 
<sec/>
Clotilde vände den i handen. Och släppte den. 
<sec/>
Emilio trodde, att hon tappat den. Han tog upp  den, dammade försiktigt af den och stack den ånyo  i hennes hand. 
<sec/>
Och ånyo lät hon den falla till golfvet. 
<sec/>
För andra gången trodde Emilio, att hon fubblat  och tappat. Han tog åter upp, och under det att han  noggrant torkade hvarje beslag med rockärmen, sade  han: 
<sec/>
”Är den icke vacker? Hvad tycker du? Om  du finner behag i den, skall du ge mig en kyss.” 
<sec/>
Men när han räckte henne väskan, slängde hon  den i hörnet bland soporna. 
<sec/>
”Clotilde!”  
<sec/>
Det var Filippo. Han hade plötsligt blifvit mörkröd, och hans ögon tindrade. 
<sec/>
”Clotilde,” sade han, ”du tar genast upp den!” 
<sec/>
Då lyfte hon hufvudet. 
<sec/>
”Det gör jag inte. Jag tar inte emot present  af den där. Jag är din. Det är ditt –” 
<sec/>
”Tig!” 
<sec/>
Han gick emot henne. 
<sec/>
”Du tar upp den!” 
<sec/>
”Nej!” 
<sec/>
Han grep henne kring handlofven, svängde henne  bort i hörnet, vred armen rundt, tills hon föll på knä. 
<sec/>
”Tag upp!” 
<sec/>
”Nej, nej, nej –” 
<sec/>
Då slog han henne med knytnäfven i ryggen,  tunga, dofva slag. Hon kved till och föll framstupa.  Det blef tyst ett ögonblick. Han lutade sig öfver  henne, tog hennes hufvud mellan händerna. 
<sec/>
”Kom och hjälp!” befallde han kort, flämtande.  ”Hon har svimmat.” 
<sec/>
De buro henne in i kammaren och lade henne  på soffan. Emilio höll ögonen nedslagna. Filippo  förde honom ut i butiken. 
<sec/>
”Hon kvicknar snart till.” 
<sec/>
Han stängde dörren. De stodo några ögonblick  och lyssnade. Och de hörde att Clotilde rörde på  sig. Filippo talade lätt och gladt, men rösten var  osäker och grötig. 
<sec/>
”Bry dig inte om det här, min gosse lille.  Flickor har sina infall. Hon är lynnig i dag. Men  det går snart öfver. Om du väntar en stund, så  kommer hon nog ut och kysser dig.” 
<sec/>
Emilio suckade. 
<sec/>
”Nej,” sade han, ”det gör hon inte.” 
<sec/>
Filippo visade tänderna.  
<sec/>
”Men jag säger, att hon skall!” 
<sec/>
”Jag vill inte.” 
<sec/>
”Hvad nu?” skämtade Filippo med oro i rösten.  ”Hvad är du för en? Vill du inte kyssa din fästekvinna?” 
<sec/>
”Hon är inte min fästekvinna.” 
<sec/>
”Se så, se så! Hvad pratar du för dumheter? Ska du ta illa upp, att en flicka har nycker –” 
<sec/>
Tungt och allvarligt sade Emilio: 
<sec/>
”Jag ser nog, hur det är.”  
<sec/>
Den andre gaf honom ett skrämdt och elakt  ögonkast. 
<sec/>
”Hvad är det, du ser?” 
<sec/>
”Jag ser nog, hur det är med henne.” 
<sec/>
”Det ljög du! Det syns –” 
<sec/>
Men Emilio tog asken, papperet och väskan och  gick sin väg. 
<sec/>
– – –  
<sec/>
Två veckor dröjde det, innan Emilio åter visade  sig på via S. Eustacio. 
<sec/>
Det var en varm vårafton. Sora Luisa hade  gått till aftonsången, och Filippo och Clotilde hade  tagit plats på gatan utanför butikdörren. Clotilde  stickade strumpa, och herr Filippo bytte ord med  de förbigående. Till hvarandra sade de icke ett ord. 
<sec/>
Två gånger hade Filippo sökt Emilio, ena gången  hos stallmästaren, den andra hos Tivolese. Förgäfves. Och Tivolese hade sagt: 
<sec/>
”Herr Filippo ska inte söka honom i onödan.  Det är nog bättre att gå ur vägen för honom en tid.” 
<sec/>
Men Filippo ville tala förstånd med gossen.  Det brådskade. Och han bad Tivolese, att han så  snart som möjligt skulle skicka Emilio till via  S. Eustacio. 
<sec/>
När han nu såg Emilio komma gatan framåt,  långsamt och släpande fötterna, så trodde han, att  Tivolese skickat honom. Han sprang upp, vinkade  ifrigt och vänligt. 
<sec/>
”Kom hit, kom hit! Hvar har du hållit hus så  länge, gosse? Och hur ser du ut? Är Tivolese för  snål att ge dig mat?” 
<sec/>
”Ånej,” sade Emilio, ”inte är han snål. Men  jag har haft mycket att göra.”  
<sec/>
Filippo föreslog, att man skulle stiga in i boden  för att talas vid en smula. Emilio skakade på hufvudet, han stirrade oafvändt på Clotilde, som satt  med nedslagna ögon, såg på sin stickning. 
<sec/>
”Hvad har du under armen?” frågade Filippo. 
<sec/>
Emilio såg bort. 
<sec/>
”Det är bara en flaska citronsaft.”  
<sec/>
”Hvar har du fått den ifrån?” 
<sec/>
”Å –” kom det dröjande. ”Jag köpte den för  att –” 
<sec/>
Och plötsligt: 
<sec/>
”Men Clotilde vill väl inte ta emot några presenter af mig?” 
<sec/>
”Om hon vill!” Filippo skrattade befriadt. ”Jo,  var du lugn, min gosse! – Hämta oss tre glas,”  befallde han Clotilde. 
<sec/>
”Du bjuder väl mig också?” 
<sec/>
Emilio såg alltjämt bort. 
<sec/>
”Det vore meningen,” sade han stilla. 
<sec/>
Filippo gned förnöjd sina händer. 
<sec/>
”Det ska bli skönt. Citronsaft läskar. Och den  här förbannade gatan fyller struparna med damm. 
<sec/>
Seså, slå nu i! Det skummar minsann som  champagne. Nu dricker vi. 
<sec/>
Drick, Clotilde!” sade han kort, häftigt. 
<sec/>
De drucko alla på en gång, tömde glasen. 
<sec/>
Filippo smackade, grimaserade. 
<sec/>
”Det – det var inte godt. Hvar har du –” 
<sec/>
Emilio slungade glas och flaska mot stenläggningen, vände sig om och sprang. –” 
<sec/>
– – –  
<sec/>
Han sprang till Tivolese. Han sprang in i hvalfvet, snurrade rundt kring bordet och föll ned på  bänken. 
<sec/>
”Landsman!” skrek han. ”Nu är det gjordt!” 
<sec/>
Tivolese sysslade vid spisen och vände sig  icke om. 
<sec/>
”Nu är det gjordt!” skrek Emilio. ”Nu behöfver  du icke längre skämmas för din landsman. De ha  behandlat mig som en narr, de ha behandlat mig  som en döf och blind och dum, de ha behandlat mig  sämre än den sämste tiggare. Men nu – nu har  jag hämnats.” 
<sec/>
”Hvad har du gjort?” frågade Tivolese alltjämt  sysslande i spisen. 
<sec/>
Emilio svalde och svalde, han fick icke ljud.  Men hela hans ansikte sken af triumf. 
<sec/>
Och slutligen berättade han: 
<sec/>
”Hör på. De sitta utanför sin dörr. Jag går  fram till dem. Kära vänner, säger jag, Filippo och  Clotilde. Må madonnan beskydda er. Jag har kommit för att hälsa er. Och här har jag en flaska  citronsaft, försmå icke gåfvan. Då hämtar Clotilde  glas. Då säger jag: Nu dricker vi, kära vänner,  alla på en gång. Och så dricker vi.” 
<sec/>
Han lutade sig framåt och svalde och svalde. 
<sec/>
”Nå?” 
<sec/>
”Jag hade krossat pastiljer och stoppat dem i  flaskan.” 
<sec/>
”Hvad för slags pastiljer?” 
<sec/>
”Jag tog dem i stallmästarens låda. Sublimatpastiljer. ” 
<sec/>
Tivolese vrålade till af förskräckelse. Men hänryckt lyfte Emilio sina händer och vittnade. 
<sec/>
”Som ett litet lamm har jag varit. Ett barn har  kunnat leda mig, hvart det behagade. Och då de  slogo mig, och då de sparkade mig bräkte jag  ömkligt som ett litet lamm och gick ödmjukt ur  vägen för de mäktige. 
<sec/>
Men de kände icke mitt hjärtelag. Och när de  icke längre visste, hvad ondt de kunde göra mig,  då togo de min älskade och gjorde henne till en  sköka och en styggelse.  
<sec/>
Därför har jag vändt min svarta sida ut. Och  nu är jag icke längre ett lamm utan en varg från  bergen. ” 
<sec/>
”Håll käften!” hväste Tivolese. ”Skrik inte!  Grannarna hör dig!” 
<sec/>
Men Emilio fortfor: 
<sec/>
”Nu har jag hämnats och rifvit mina fiender.  Vi skola alla dö, alla tre. Därför är jag glad. Vi  skola alla dö i samma vånda, och madonnan skall  beskydda oss.” 
<sec/>
Tivolese höll honom öfver munnen. 
<sec/>
”Om du inte tiger, så kastar jag ut dig!” 
<sec/>
Emilio sänkte rösten. 
<sec/>
”Käre fader och välgörare, nu skall du visa mig  den sista tjänsten.” Han trefvade innanför rocken  och tog fram ett smutsigt papper. ”Du skall laga  att detta bref kommer fram till min gamla mor –” 
<sec/>
”Nej. Jag vill inte ha några obehag – Och  hon kan ju inte läsa –” 
<sec/>
”Prästen ska läsa det för henne.” 
<sec/>
”Å – å – ingen kan läsa ditt sudd!” 
<sec/>
”Det gör detsamma. Hon får i alla fall veta,  att jag har skrifvit till henne. Hon skall be för  min själ. Fader, välgörare, en döende ber dig –” 
<sec/>
”Å – inte dör du –” Men i detsamma märkte  han, att Emilios läppar voro svartblå. Då blef  Tivolese rädd. 
<sec/>
”Jag går efter polisen.” 
<sec/>
Emilio klängde sig fast vid honom. 
<sec/>
”Inte polisen! Inte polisen!” hviskade han.  ”Haf medlidande, landsman! Unna mig att dö i  fred. ” 
<sec/>
Tivolese tog sig kring hufvudet.  
<sec/>
”Min gud, min gud,” mumlade han. ”Här blir  en olycka.” 
<sec/>
Plötsligt släppte Emilio sitt tag. Han kröp ihop,  rätade ut sig, de utstående, stirrande ögonen fingo  ett uttryck af vanvettig förskräckelse och häpnad. 
<sec/>
”Jesus!” skrek han. ”Magen! Det gör ondt i  magen!”  
<sec/>
Tivolese skyndade mot dörren. Emilio ragglade  efter honom. 
<sec/>
”Inte polisen! Inte polisen!” bad han i ångest.  Men innan han hann fram till dörröppningen, föll  han framstupa på golfvet. 
<sec/>
”Jesus Maria!” tjöt han. ”Det brinner i magen!  Det är djäflar i magen!” 
<sec/>
Tivolese hade redan skyndat efter polis. 
<sec/>
”Ett olycksfall,” sade han. 
<sec/>
Och Emilio hämtades i ambulansvagn. 
<sec/>
– – –  
<sec/>
Det följande blef ju tämligen dunkelt för Emilio.  Ankomsten till sjukhuset, en massa människor, en  slang, som han skulle svälja. Och sedan sömn. 
<sec/>
Han hade en dunkel aning om, att Tivolese  hviskade i hans öra. 
<sec/>
”Kom ihåg! En olyckshändelse. Polisen vet  ingenting. ” 
<sec/>
Och han såg nunnor kring bädden. Och han  sof. Och han tyckte sig se herr Filippo. Då blef  han skamsen, häpen och ond, gjorde några häftiga,  hotande rörelser. Och somnade igen. 
<sec/>
När han vaknade på allvar, satt sora Luisa vid  hans hufvudgärd. Hon var vänlig och stilla, klappade honom på armen. 
<sec/>
”Hur är det med dig, min gosse?” 
<sec/>
”Madonnan beskydde er,” mumlade han. 
<sec/>
Han låg och försökte komma ihåg. Men det ville  inte lyckas. Då och då kastade han en sidoblick på  sora Luisa, som synbarligen satt försänkt i djupa  tankar. 
<sec/>
”Sora Luisa,” hviskade han. ”Hva är det –”  
<sec/>
Hon afbröt, talade beskäftigt men ovanligt lågmäldt: 
<sec/>
”Ja, du undrar väl, hvarför jag har kommit hit.  Och det kan nog synas underligt. Jag borde ju  inte vilja se dig, din fuling. Men man är ju människa. Och det kan vara synd om dig också, ditt  vilddjur. 
<sec/>
För resten har jag kommit för att fråga dig,  när du vill fira bröllop?” 
<sec/>
Emilio gned sin panna. 
<sec/>
”Bröllop? Med hvem?” 
<sec/>
”Med hvem frågar du! Med Clotilde, du dumma  best! ” 
<sec/>
”Aldrig,” svarade Emilio. Han skakade långsamt men eftertryckligt på hufvudet. ”Aldrig.” 
<sec/>
”Jaså,” sade sora Luisa. Hon böjde sig ned  och hviskade i hans öra: ”Ja, då skicka vi polisen  på dig, förstår du det? Då blir det lifstid, förstår  du det?” 
<sec/>
Hon såg, att hennes ord gjorde önskad verkan.  Och hon började åter tala mildt och godt. Hon  resonerade. Det var ju synd om flickan, inte sant?  En vacker flicka, duktig och snäll. Men Emilio  borde väl förstå, att Filippo icke kunde gifta sig  med henne? 
<sec/>
Jo, det förstod han.  
<sec/>
Nå då så – 
<sec/>
Emilio hviskade: 
<sec/>
”Jag har inte råd.” 
<sec/>
”Det har du,” sade sora Luisa mycket lugnt.  ”Bröllopet skall jag besörja. 
<sec/>
För resten får du välja: bröllop eller –” 
<sec/>
”Inte polisen!” bad Emilio. 
<sec/>
Men plötsligt satte han sig upp i sängen, öfvermåttan häpen stirrade han på sora Luisa. 
<sec/>
”Lefver de då?” skrek han. ”Lefver de?”  
<sec/>
”För fan!” svor hon. ”Du är då alltjämt lika  dum. Kanske du skulle gifta dig med ett kadaver? 
<sec/>
Men Filippo är inte så dum som du. Han kände  genast, hvad det var för ett sattyg, du hade gifvit  dem. Han stack två fingrar i halsen, Clotilde likaså.  Och så var den saken undanstökad. 
<sec/>
Du fick det svårare du, min gosse. Men det  var nu inte mer än rättvist?” 
<sec/>
Det måste han medgifva. Och efter en stund  sade han: 
<sec/>
”Det är som om madonnan ville det.” 
<sec/>
”Hvilket?” 
<sec/>
”Att vi skola lefva.” 
<sec/>
”Javisst ja,” skrattade sora Luisa. ”Och att ni  ska gifta er. – Ja, jag ställer väl med bröllopet,  jag?” 
<sec/>
Emilio slöt ögonen. Och nickade. 
<sec/>
– – –  
<sec/>
Bröllopet blef icke utan ståt och glädje. Festmåltiden afåts i Tivoleses hvalf, och vinet flödade  ymnigt. 
<sec/>
Brudgummen drack och skrattade. Hans ansikte  bar spår af giftets verkningar. Men han var så  glad – 
<sec/>
Herr Filippos kvickheter voro många och oemotståndliga. Sora Luisas stämma gaf eko i hvalfvet. 
<sec/>
Bruden visade icke någon större munterhet, men  det kunde man ju icke under för handen varande  omständigheter begära af henne. 
<sec/>
Och brudgummen var så glad – Han omfamnade sin landsman och välgörare, han omfamnade  herr Filippo. Och när denne högtidligt lofvade stå  fadder åt den förstfödde, kände han dunkelt men  öfverväldigande den ära som bevisades honom. En  fin herre skulle stå fadder, blifva som en andre far – 
<sec/>
I öfvermåttet af sin tacksamhet, föll han på knä  och kysste gråtande herr Filippos hand. 
<chapter/>
<chaptername>DenGrönaLikören</chaptername>

<chaptername>DEN GRÖNA LIKÖREN</chaptername>

<sec/>
Namnet på den likör, efter hvilken Giglio längtade, var honom obekant. En vackert grön likör,  som han hade sett i en slipad kristallflaska i ett upplyst fönster. Grön, glänsande, litet oljig, simmig – 
<sec/>
Giglio var en stor syndare. Han lefde af att  sälja sin dotter. För hvarje kväll sålde han henne,  om han kunde finna köpare. Han var en smula  tankeläsare, Giglio. Han stod utanför kaféet, granskade de utgående gästerna, läste i deras ögon. 
<sec/>
”En liten flicka?” hviskade han. ”En vacker  liten flicka? Så vacker!” 
<sec/>
Han fick knuffar och sparkar, och han hörde  ordet polis. De äro bra ohöfliga, tänkte Giglio,  och drog sig tillbaka i skuggan. 
<sec/>
I sin ungdoms- och glansdagar hade han varit  kypare, en framstående, välbetrodd, högt aktad  ganymed. Men det var årtionden sedan dess, många,  många år. Och nu ägde hans hållning icke ett uns  af det på samma gång ödmjuka och själfmedvetna,  som är en kypares prydnad. Nu gaf han endast  intryck af hafs och slarf, bortkommenhet och snusk. 
<sec/>
Men själf satte han fortfarande stort värde på  ett fint uppträdande, på höflighet. Han ansåg, att  bland alla mänsklighetens brister, är bristande umgängesvett, bristande höflighet den svåraste. Höflighet gör allting mycket lättare, den är socker på det  sura lifvet – 
<sec/>
Giglio tyckte om sötsaker. 
<sec/>
Det stora kaféet doftade af kaffe, bakelser och  likörer. Men därinne fanns ej den likör, efter hvilken  han längtade. Han hade sett den i en droghandlares  fönster någonstans. Kanske, att det icke alls var  någon likör utan medicin, en illasmakande smörja? 
<sec/>
I så fall borde den åtminstone vara hälsosam. 
<sec/>
Giglio hade åtta soldi i fickan, och han skulle  vilja köpa sötsaker åt Gianna, åt Giannabella den  lilla ungen. Giannaccia, den fördömda sockergrisen,  tyckte också om tårtor med syltade frukter på. 
<sec/>
Det stora kaféet vågade han naturligtvis ej besöka. Han måste gå långa bakgator. Och han gick  förbi kyrkan, där han en gång hängt upp ett silfverhjärta. Af rent silfver! Till tack för lycklig börd,  Giannas nämligen. Som liten hade hon varit ett  mycket kärt barn. Men barn växa så hastigt. – 
<sec/>
Där, på trottoaren utanför kyrkan, dref en ung  herre fram och tillbaka, stannade, såg sig omkring,  sökte. 
<sec/>
Giglio smög sig tätt intill honom. 
<sec/>
”En liten flicka? Så vacker!” 
<sec/>
”Hvar har du henne?” 
<sec/>
”Alldeles i närheten, på andra sidan bron.” 
<sec/>
”Dra åt –” 
<sec/>
Giglio smet in i en bod. Människorna äro bra  ohöfliga, tänkte han och köpte sötsaker för fyra soldi.  Lifvet är en slump, tänkte Giglio. Jag kan ha fyra  lire i kväll. Och om en vecka kan jag ha vunnit  fyra tusen på lotteri. 
<sec/>
Han letade bland de toskanska cigarrerna på  disken, kramade, valde och tände. Och han drack  ett glas mentha. Menthan är också grön fast icke  på samma sätt, icke så djupgrön. Likören i kulan  var vackrare. Om man bara visste, hur den smakade? 
<sec/>
Han gick öfver bron och funderade på att dränka  sig. Nu för tiden kunde han aldrig se floden utan  att tänka på döden. Gianna hade blifvit så grälsjuk.  De är kärt att ha små barn, men när de vuxit  upp, bli de ofta nog grälsjuka. 
<sec/>
Giglio skulle vilja bo i en stad, hvars gator  voro belagda med guldpengar, hvars fontäner spelade  vin. Tänk en sån stad att bo i! Uberto, som brukade  tala om Indien, hade sagt, att där fanns det sådana  städer. Uberto var en stor lögnare. Men det var  roligt att höra honom berätta. 
<sec/>
Giglio tassade hastigt fram genom dunklet. På  afstånd såg han Gianna som en stor svart boll i  dörröppningen. 
<sec/>
Hon ropade emot honom: 
<sec/>
”Nå pappa? Nå pappa?” 
<sec/>
”Här har du.” 
<sec/>
Gianna åt med begärlighet. 
<sec/>
”Nå?” 
<sec/>
”Du måste följa mig öfver bron, liten. Det är  för långt för dem att gå ända hit. De vill inte.” 
<sec/>
”Det är ju det, jag alltid sagt! Men du löper  omkring på krogarna och låter mig sitta här. Och  så kan Uberto komma.” 
<sec/>
”Hvarför skulle han komma? Uberto?” 
<sec/>
Gianna svarade med stolthet: 
<sec/>
”Därför att han älskar mig. Han har sagt till  Clelia, att han ska slå ihjäl mig.” 
<sec/>
Den väckte stora bekymmer, Ubertos kärlek till  Gianna. Det är öfver hufvud taget mycket bekymmersamt, när fattiga unga män ta sig för med att  älska. 
<sec/>
Giglio sade: 
<sec/>
”Å han ska väl inte bära sig så dumt åt. –  Kom nu, min dotter.” 
<sec/>
De gingo på hvar sin sida om gatan. Gianna  snubblade öfver lekande barn, som hon icke kunde  urskilja i mörkret. Hon grälade och slog ikring sig.  Giglio undrade i sitt stilla sinne, om den unge herrn  vid S. Agostino kunde stå kvar ännu? Uppkommen  på bron sade han halfhögt till sig själf: Lifvet är  då en riktig slump! 
<sec/>
Och därpå till Gianna: 
<sec/>
”Har du hela skor?” 
<sec/>
”Hela skor!” skrek Gianna. ”Hela trasor, säg!” 
<sec/>
”Det finns de, som inte tycka om det,” anmärkte  Giglio. 
<sec/>
Nu började Gianna göra alla de behagfulla  svängar och rörelser, som tillhöra hennes yrkeshemligheter. Och Giglio höll sig på behörigt afstånd.  Han önskade innerligt, att man icke skulle behöfva  gå längre än till S. Agostino. I via delle Coppelle  hade han sett en hel stor polispatrull. – 
<sec/>
Gianna styrde gatan framåt och öfvade sig i att  svänga med kjolen. I hörnet af Tor’Sanguigna stannade hon ett ögonblick och gjorde sedan ett slag  fram öfver torget.  
<sec/>
Kvar – icke kvar, räknade Giglio på gatstenarna. 
<sec/>
Jo, han var kvar. Den unge mannens hufvud  satt som på en skruf och vreds nästan rundt för  att blicken skulle kunna följa den konstförfarna  Gianna. Nu gick hon rakt fram till honom och  började underhandla. 
<sec/>
Giglio drog en lättnadens suck. Han hade varit  i stark spänning. Men han älskade fredliga tankar  och började nu åter sysselsätta sig med den gröna  likören. Han mindes, att han sett den vid Corson.  Men också någon annanstans – i en liten droghandel nära lotterilokalen? Dit skulle han gå. 
<sec/>
Nu hade Gianna gjort upp affären, och de kommo  arm i arm emot honom. Han höll fram handen. 
<sec/>
”Hvad vill du?” 
<sec/>
”En liten slant!” 
<sec/>
”Hundracka!” snäste den unge mannen och  kastade en lira i hufvudet på honom. Gianna  skrattade, och i det de ströko förbi gubben, hviskade  hon:  
<sec/>
”Vi gå hem. Håll ett öga på porten – för  Ubertos skull –” 
<sec/>
Nog äro de bra ohöfliga, tänkte Giglio. Men på  det hela taget var han ju ganska belåten. Han  beslöt sig för att söka upp droghandeln, i hvars  fönster han sett den glänsande gröna likören i en  kula af slipad kristall. 
<sec/>
Han kom ihåg, att det midt på kulan fanns en  stjärna. 
<sec/>
– – –  
<sec/>
”Det är väl mentha, du menar?” sade droghandlaren och slog upp ett glas. Giglio drack men  bedyrade, att det icke var mentha, han åsyftat.  Här, just i det här fönstret hade han sett en stor  kula med en stjärna på, som –  
<sec/>
”Aha! – Det är någon smörja, du har sett  i ett apoteksfönster. Gud vet, hvad de ha allt! Men det mesta är färgadt vatten eller också mycket  skadliga gifter. – Ska du ha en mentha till?” 
<sec/>
”Hellre då en konjak. Men är ni säker –”  ”Konjak är mycket hälsosamt, botar feber i ett  nafs. Om folk komme till mig i stället för att göda  apotekarna –” 
<sec/>
Gubben drack och utstötte en smärtsamt belåten  suck. Spriten ref. Han skakade på hufvudet. Här  stod han och ödade bort sina pengar utan att erhålla  någon visshet i det spörsmål, som för ögonblicket  tycktes honom det viktigaste. Det var så, det. När  krögarn slår i, kan man ju inte låta bli att dricka.  Om man vill vara höflig. 
<sec/>
”God afton, farbror!” 
<sec/>
Gubben ryckte till. Egentligen skulle han bra  gärna velat slå den hälsande på mun. Uberto! Den lymmeln hade vållat honom besvär. 
<sec/>
”God afton,” svarade han emellertid och vände  sig därpå envist till droghandlaren : ”Jag skulle ändå  vilja veta, hvad det är för en likör, den gröna. För  det är väl i alla fall en likör?” 
<sec/>
I rummet innanför disken sutto fem lustiga sällar,  Ubertos kamrater. Till dem gick Uberto och sade  hviskande: 
<sec/>
”Den där tokiga gubben har en dotter, som jag  tycker om. Men hon är stursk mot mig, därför att jag  är en fattig fan. Nu ska vi dricka gubben på kulan  och laga, att han släpper in mig hos dottern, så ska  jag nog få bukt med henne.” 
<sec/>
Vännerna lofvade att göra honom hvilka tjänster  som helst. Och Uberto återvände till gubben, som,  het af konjak, alltjämt förföljde krögaren med sina  frågor. 
<sec/>
”Nej men farbror! Vet du verkligen inte, hvad  det är för slag det där gröna? Det är ju kungens  af Indien lifselexir. – Kom hit, så ska jag berätta  för dig. Och du ska få vin på köpet!” 
<sec/>
Nu ämnar han slå i mig någonting riktigt befängdt, tänkte Giglio. Men hvad gör det? Han  berättar bra, och jag får vin gratis. Kanske att han  till och med betalar menthan och konjaken. 
<sec/>
”Låt gå,” sade han. ”Ifall du lofvar att inte  bråka om Gianna. För det är henne, du vill åt,  det vet jag nog.” 
<sec/>
”Se så! Se så pappa Giglio!” ropade kamraterna.  ”Slå dig ned! Det är ju inte fråga om Gianna nu.” 
<sec/>
Giglio tog plats vid bordet. Han drack af vinet  och lyssnade till Ubertos berättelse. Han smålog  misstroget för att visa, att han icke lät lura sig.  Men i själfva verket var han mycket intresserad. 
<sec/>
Uberto berättade: 
<sec/>
”Å den likören, den kostar. Den är välsmakande  och så stark, att när första droppen glider öfver  tungspetsen, då spritter hela ens kropp som en padda  i eld. Man betalar hvarje droppe med en lika stor  droppe af rent guld eller med en pärla eller en  diamant. Men kungen af Indien betalade ännu  mycket mer. 
<sec/>
Ja, du har väl hört talas om kungen af Indien?  Han är inte kristen, den hunden, men han är en  mycket mäktig man. Ty du ska veta, att hans rike är  väl dubbelt så stort som hela Italien och kanske lite  till. Och det är han, som har elefanter med guldskor  på fötterna och lejon, som draga vagnar af silfver.  Och i vagnarna sitta hans drottningar, två och två.  För du ska veta, att kungen af Indien har lika många  drottningar, som kristet folk har löss på kroppen.  Sådan är han. 
<sec/>
Drick, farbror! Så ska jag berätta. Drick, pojkar!  Inte är det värdt att knussla, när man talar om så  rikt folk. 
<sec/>
Kungen af Indien har en stad, hvars gator äro  belagda med guld –” 
<sec/>
Giglio nickade och klappade i händerna. 
<sec/>
”Jag vet! Dess fontäner spela med ädlaste  vin –” 
<sec/>
”Ja, du vet du, farbror! Just så är det. Och  hela landet är så ymnigt och skönt, att elaka människor måste gråta, när de se det. 
<sec/>
Men har du hört talas om hans dotter?” 
<sec/>
Giglio fyllde sitt glas och tömde. 
<sec/>
”Har kungen af Indien en dotter?” 
<sec/>
”Ack käre! Du vet då icke, hur fager hon är?  Om henne vill jag berätta. – Till kungen af Indien  kom en munk, en nedrig trollkarl, en förrymd munk,  som låtit sitt hår växa. Och han sade: Du höga och  kungliga majestät! Inom fyra dagar skall du dö,  ty sådant kan jag skåda i stjärnorna. – Tänk er  nu hans sorg! När man redan befinner sig i paradiset, vill man väl icke dö? 
<sec/>
Men så drick då, farbror lilla! Snart blir kungen  glad igen. – 
<sec/>
Ty trollkarlen, som var en liderlig kapucin från  Rom, han visste råd och sade: 
<sec/>
”Det finnes ett sätt att bevara ditt lif, o höga och  kungliga majestät! Om du offrar din dotter –” 
<sec/>
Giglio fyllde sitt glas och tömde. 
<sec/>
”Sin dotter?” 
<sec/>
”Jag vill gifva dig af det gröna vatten, som  kväller ymnigt fram ur lifsens brunn. Men vet!  Begär och Lusta, tvenne hiskliga hundar hålla vakt  vid brunnen. Om du ej täpper till deras gap, skall  du ej vinna en droppe af lifsens grönskande vatten. Gif Begär din dotters hufvud och åt Lusta hennes  fagra, jungfruliga kropp! –” 
<sec/>
Giglio sträckte darrande händerna efter flaskan. 
<sec/>
”Detta är icke sant, Uberto –” 
<sec/>
”Hvad är icke sant? Att kungen lät hämta sin  dotter, lät slita hennes kläder, lät skilja hennes  hufvud från kroppen?” 
<sec/>
Fubblande, spillande fyllde Giglio sitt glas och  tömde. 
<sec/>
”Detta är dock lögn, Uberto.” 
<sec/>
”Och kastade för Begär och Lusta? Tror du  icke? Och vann af lifvets vatten en slipad kristallkula full –” 
<sec/>
Men nu kunde Giglio icke längre fylla sitt glas.  Han stirrade tungsint framför sig och sade: 
<sec/>
”Så handlar icke en far.” 
<sec/>
”Tag honom under armarna!” hviskade Uberto.  ”Nu är han full.” 
<sec/>
Uberto betalade och, bärande gubben mellan sig,  skyndade de ut. De ilade gatorna uppför, tyst så  att polisen icke skulle hindra dem. Uberto sporrade  sina vänner med många löften. Hans kärlek måste  ha varit mycket stark och brinnande och borde få  sin belöning. 
<sec/>
De stannade ett ögonblick på bron. 
<sec/>
”Hvar har du nyckeln, gubbe?” 
<sec/>
Men Giglio hade ingen nyckel. Han stirrade ned  i vattnet och mumlade: 
<sec/>
”Lifvet är då en riktig slump.” 
<sec/>
De lyfte och svuro öfver bördan, de fortsatte  och hunno fram till Giannas port, som Uberto fann  olåst. 
<sec/>
”Vänta!” bad han vännerna. ”Låt inte gubben  knysta.” 
<sec/>
Och vännerna väntade. De höllo vakt kring  gubben, som satt på stenen vid porten. Han tänkte  icke på att följa Uberto, han hade glömt honom.  Det skimrade för hans ögon, och han såg en grön  kula, på hvars midt var inslipadt en stjärna. Han  sökte erinra sig, om han någonsin smakat lifsens  grönskande vatten. 
<sec/>
Plötsligt rusade vännerna in i porten, de lyssnade, hviskade. Något tungt föll utför trapporna.  En man kastar sig förbi, slår ikull en af dem och  hastar nedför gatan. 
<sec/>
Två af vännerna skynda efter honom. 
<sec/>
”Var det Uberto?” frågade de kvarvarande.  ”Hvad har han gjort? Hör, hur hon skriker!” 
<sec/>
Giglio ville resa sig. Det gick icke. Han sade: 
<sec/>
”Så handlar icke en far.” 
<sec/>
Förföljarna återvände. Den ene sade:  
<sec/>
”Det var en okänd.” 
<sec/>
Och den andre: 
<sec/>
”Han sade att –” 
<sec/>
De tystnade. Giglio sade: 
<sec/>
”Så handlar icke en far.” 
<sec/>
Som han hade sagt detta, greps han i kragen  och ställdes upp mot väggen. Uberto stod framför  honom. Uberto hade kommit ned och stod nu framför honom. Han sade: 
<sec/>
”Nu har jag slagit ihjäl din slinka.” 
<sec/>
Men Giglio skakade bekymrad sitt hufvud. 
<sec/>
”Nej, så handlar icke en far.” 
<sec/>
Han ville säga någonting mer, någonting mycket  allvarligt ville han säga åt dessa lättsinniga unga  män. Det var någonting han tyckte sig förstå, fast  orden voro så ostyriga – 
<sec/>
Men Uberto var borta. Och äfven vännerna hade  lämnat den gamle af vördnad för sorgen. Han var  ensam. Han försökte stiga uppför den mörka trappan  men kunde icke. 
<sec/>
Alla människor äro ohöfliga mot mig, tänkte  han. Hvarför? 
<sec/>
En lång stund stod han fullkomligt stilla och  rak. Han försökte reda ut sina tankar, sökte få  ett fast tag i det där, som han nästan förstod. Men  det var halt och glidande. 
<sec/>
”Lifvet är en riktig slump,” sade han eftertänksamt. 
<sec/>
Och började skrika: 
<sec/>
”Gianna! Gianna!” 
<sec/>
Det skimrade för hans ögon. Han såg ganska  tydligt den gröna kulan. Han lutade sig en smula  framåt för att gripa den. 
<sec/>
Och föll framstupa, föll midt i lifvets grönskande  vatten. 
<chapter/>
<chaptername>DenFalskeCristoforo</chaptername>

<chaptername>DEN FALSKE CRISTOFORO</chaptername>

<sec/>
Först när han hade slagit upp fönsterluckorna,  upptäckte Alessio, hvilket förfärligt misstag han hade  begått. Och ehuru han var en ovanligt stor och  stark man, och ehuru han fullbordat sin gärning utan  tvekan eller rädsla, blef han nu så slagen af sin  olycka, att han nästan medvetslös sjönk till golfvet. 
<sec/>
”Gud är emot mig,” sade han. ”Gud har förkastat mig.” 
<sec/>
På ett underbart sätt hade han vunnit befrielse.  Alla riglar hade varit fråndragna, alla dörrar hade  han funnit öppna, alla vakter sofvande. Hans flykt  hade liknat Petri flykt ur fängelset. I den tidiga  morgonen gick han ohindrad raka vägen till sin  fiendes bostad. Han sköt upp dörren och väl inkommen i rummet, som han så väl kände, gick  han fram till nattduksbordet, trefvade i mörkret.  Och knifven hade smugit sig in i hans hand. 
<sec/>
Allt detta hade fogat sig samman på ett underbart  sätt. Men när han öppnat luckorna för morgonljuset,  såg han genast, att mannen i sängen icke var don  Antonio, icke var hans fiende. 
<sec/>
Den döde låg på sidan, på höger sida, och  Alessio kunde mycket väl se hans ansikte. Det var en helt ung man, och kroppens konturer tycktes  stora och kraftiga under täcket.  
<sec/>
Alessio reste sig, han gick fram till den döde och  betraktade honom. Tår efter tår rann utför hans  kinder och gråten kämpade i bröstet. Han sträckte  fram handen och snuddade lätt vid den dödes kind. 
<sec/>
”Stackars gosse, jag är mycket, mycket bedröfvad. Det är synd om dig, och jag har begått  en stor ogärning. Men hur kunde jag veta – Och  du skall också tycka synd om mig. Ty nu är jag  åter nere, nere, nere –” 
<sec/>
Utan att vända ryggen åt den döde drog han  sig bort till skrifbordet, satte sig på kanten. Händerna famlade bland papper och böcker. Han tog  en liten, skinninbunden brevier och började bläddra.  På första sidan läste han, skrifvet med en präntad stil:  Cristoforo Sciappa. Han tog andra böcker och fann  samma namn på dem alla. Då förstod han, att detta  icke längre var don Antonios bostad. Prästen hade  förflyttats, befordrats. Och han, som låg i sängen,  var antagligen don Antonios efterträdare. 
<sec/>
”Gud har bedragit mig,” sade han. ”Nu blir  det svårt för mig, stackare.”  
<sec/>
Med hög, kallande röst läste han namnet. Och  han talade till den döde: 
<sec/>
”Kära gosse, du hade ett vackert namn. Cristoforo, så heter den, som städse bär Kristus i sitt  hjärta. Cristoforo var en ogärningsman. Han vadade  genom floden, och med floden förstå vi världens  ondska, köttets begärelse och satans garn. Men  han bar Jesusbarnet på sin skuldra. Det tyngde  honom så, det där lilla barnet, att han mer än en  gång var nära att uppgifva kampen mot vågorna.  Men han segrade, och nu är han ett helgon i  Paradis.” 
<sec/>
Han slog igen breviariet. 
<sec/>
”Jag skulle också vilja heta Cristoforo,” sade  han. ”När jag var präst, bar jag Kristusbarnet. Men  det var af vax. Och jag har alltid längtat efter ett  litet barn. Jag har längtat efter lefvande Guds Son,  Jesus Christus.” 
<sec/>
Han hoppade ned från bordet och började vandra  af och an i kammaren. Han kände huset och visste,  att ingen kunde höra honom. Men likväl gick han  på tåspetsarna, rädd att stöta emot något föremål,  som kunnat göra larm, och rädd att vända ryggen åt  den döde. 
<sec/>
Han talade till honom och till sig själf. 
<sec/>
”Jag är en ogärningsman,” sade han, ”och jag  vandrar genom floden, om vi med detta ord förstå  synd och ond begärelse. Hvarför skulle jag icke  kalla mig Cristoforo? Om Gud så velat, om don  Antonio legat i denna säng och icke du, stackars  gosse, då hade jag tagit hans kläder och hans namn.  Hvarför skulle jag icke kalla mig Cristoforo? Jag  skall också taga ditt breviarium för att visa tviflare  mitt namn skrifvet på första sidan –” 
<sec/>
Plötsligt stannade han midt framför sängen. Med  ett ögonkast mätte han den liggandes längd, och hans uppsyn ljusnade till glad öfverraskning. Han  sade med dämpad glädje, urskuldande: 
<sec/>
”Du får förlåta mig, kära gosse, men jag tror  likväl ej, att Gud har öfvergifvit mig. Hur skulle  jag ha kunnat bära don Antonios kläder? Han är en  helt liten man. Jag tänkte inte på det förut, jag hade  så brått. Men det hade varit en omöjlighet. 
<sec/>
Få nu se, om inte Gud –” 
<sec/>
Med ett ifrigt ryck ref han ned skynket, som  hängde öfver klädkrokarna. Den dödes garderob  var tämligen fattig. Men Alessio smekte det svarta  klädet, han tog kaftanens fåll i sina händer och  kysste den. 
<sec/>
”Välsignade dräkt!” mumlade han. ”Välsignad,  välsignad!” 
<sec/>
Hastigt ref han af sig sina gråblå plagg och  iförde sig den prästerliga dräkten. 
<sec/>
”Nu tar jag alla dina ägodelar. Men du skall  förlåta mig. Helt säkert är du nu i Paradiset. Och  du skall bedja för min själ.” 
<sec/>
Han satte hatten på hufvudet, rätade på sig  och strök sig öfver höfterna. Han letade med  blicken efter en spegel, och då han icke fann  någon, smålog han och sade ömt: 
<sec/>
”Å en sådan from gosse! Han har icke en  spegel.” 
<sec/>
Med långsamma, värdiga steg vandrade han af  och an och njöt af att känna den sida dräkten stryka  mot benen. 
<sec/>
”Nu är jag åter en Herrens tjänare,” sade han.  ”De onda skola segra till en tid. Men Herren  hjälper de sina.” 
<sec/>
Han satte sig vid skrifbordet, tog ett oskrifvet  pappersark, och efterhärmande den dödes präntade  stil, skref han: 
<sec/>
Bortrest. Hemkommer söndagen den fjortonde  juni. Post lämnas hos städerskan. 
<sec/>
Don Cristoforo Sciappa. 
<sec/>
Datum hade han skrifvit på måfå, han slog nu  upp kalendern för att kontrollera. Äfven i detta  hade Gud stått honom bi. Den fjortonde juni var  verkligen en söndag. Han tog sanddosan. 
<sec/>
När han sandade öfver skriften, hörde han bakom  sig det stilla, mjuka ljudet, af en droppe, som föll  mot stengolfvet. 
<sec/>
Ljudet skar i honom, han pressade flathänderna  hårdt emot öronen. Men i nästa ögonblick var han  uppe. Han rafsade ihop kläder, handdukar, borddukar och bredde ut dem under sängen. Med yttersta  fingerspetsarna tog han knifven och stack den in  under kläderna. 
<sec/>
Papperet fäste han med munlack på farstudörrens  yttersida. Han stängde fönsterluckorna. Tre obrukade vaxljus ställde han i rad på nattsduksbordet och  tände dem. Med öm försiktighet lade han den döde  till rätta i sängen. Han lösgjorde krucifixet och  stack in det mellan de sammanknäppta händerna.  Ansiktet af silfver hvilade mot den dödes läppar. 
<sec/>
Han tillslöt de brustna ögonen. 
<sec/>
Han tog af sig hatten och med breviariet i hand  föll han på knä vid hufvudgärden. Utan att stappla,  utan att behöfva följa de tryckta orden läste han Os  justi, Domine praevinisti eum och Pater Noster.  Men när han kom till orden: et dimitte nobis debita  nostra – böjde han sig fram och hviskade i den  dödes öra: 
<sec/>
”Käre Cristoforo, jag ber dig, att du måtte föra  min talan inför lammets tron! Med sanning kan du  säga, att jag är en stor ogärningsman. Men med lika  mycken sanning kan du därpå tillägga: Se, han  längtar efter lefvande Guds Son. Han längtar att  få bära det lilla Jesusbarnet öfver floden.” – 
<sec/>
Han sprang upp och såg sig om i rummet. Hans  hjärta hade börjat bulta hörbart. Han granskade  sina händer i ljusskenet och fann dem fläckfria. 
<sec/>
Med en förskräckt rörelse strök han den döde  öfver kinden och rusade på dörren, sparkade upp  den, ref till sig nyckeln, riglade, stoppade nyckeln  i fickan. 
<sec/>
Och sprang i stora hopp utför trappan. 
<sec/>
– – –  
<sec/>
När detta hände, var Alessio en trettiofemårs  man, stor och stark. Hans kropp var obruten, men  hans sinne, tankar och begär voro tidtals brännande  lidelsefulla som en febersjuks för att dessemellan  domna bort till slöhet. 
<sec/>
De sista fyra åren hade han tillbragt i ett hospital  för kriminaldårar. Och det var därifrån han just  denna natt lyckats bryta sig ut. 
<sec/>
Alessio hade varit präst. Hans begåfning och  brinnande tro gåfvo stora löften. Men han begick  vissa felsteg, och han begick dem vanvettigt öppet  och oförskräckt. Det strök ett groft streck öfver  löftena. Prästrocken, som han älskade, togo de ifrån  honom. 
<sec/>
Sedan förtjänade han sitt uppehälle som skrifvare,  handtverkare, lite af hvarje. Men tonsuren lät han  icke växa igen, han rakade upp den hvar tredje  vecka. Och det var naturligtvis oklokt, alla människor kunde se, att han var en afdankad präst. 
<sec/>
Det blef ondt om arbete, han stal. Men det var  icke det, som blef hans olycka. Han häktades, därför  att han misshandlat en kvinna, som icke velat göra  honom till viljes. 
<sec/>
Men icke heller detta, fångenskapen, betraktade  han som någon olycka. Allt från sin första ungdom,  allt från den tid, då han började en våldsam kamp  mot köttets begär, hade han betraktat sig själf som  en af Herren särskildt utpekad. Den svåra vånda,  i hvilken han lefde, gaf honom visshet om, att han  gick emot ett stort öde. Han läste beskrifningar  af heliga mäns lefnad. Var det icke ofta så, nästan  alltid så med de största, att de nått sin helighet först  efter djup förnedring? Agustinus Fransiscus – 
<sec/>
För hvar gång han föll, kände han det som ett  rapp af Herrens mäktiga piska. Herren Gud piskade  honom fram genom syndaträsket. För hvar gång  han sjönk, hven det i luften. 
<sec/>
Sålunda kom han till visshet om, att syndens  väg är den enda sanna vägen till frälsning. Och  hans förtrolighet med synden blef denna halft bittra,  halft skämtsamt ljufva, som binder sjömannen vid  hafvet, och som lockar veteranen in i kulregnet.  Här fanns döden, men här fanns ock det eviga  lifvets glans och oförgängliga ära. 
<sec/>
När så den jordiska rättvisan hårdhändt nog tog  honom i kragen, mottog han detta som en stor nåd.  De många årens straffarbete skulle mäktigt späka  och förädla det grymma, djuriska köttet. Och törhända skulle det förunnas honom att vid strafftidens  slut få gå ut i världen som en befriad, luttrad. Gå  ut att verka Guds heliga verk – 
<sec/>
Som San Fransiscus – 
<sec/>
För den skull gjorde han heller icke något försök  att rättfärdiga sig inför domaren. Måtte straffet bli  det hårdaste! Han öfverdref sin brottslighet och  råkade därvid in i motsägelser. 
<sec/>
Men det skulle han icke ha gjort. 
<sec/>
Rannsakningsfängelsets läkare, som var en ung,  liflig man, fylld af ansvarskänsla, började ådagalägga  ett misstänkt intresse för denne alltför medgörlige  brottsling. Alessio förstod genast, hvad det var frågan  om. Han förstod mycket väl, hvart läkaren ville  komma med de långa samtalen, som fördes i oskyldigt  likgiltig ton, allmänt resonerande – men med plötsliga, snärjande frågor hit och dit. 
<sec/>
Han skulle vara tokig? En tosing! 
<sec/>
Icke en arm syndare, som straffas till bättring  och återupprättelse. Och än mindre en Herrens utvalde, som med pisksnärten kring öronen, stapplar  fram de underbara, krokiga vägar, den gudomliga  visheten utstakat. 
<sec/>
En galen, en oansvarig, ett flarn, ett intet!  
<sec/>
Och som till på köpet skulle stängas inne för  lifvet, med mildt våld hållas borta från syndens väg  och nådens. En ljum! Du är hvarken varm eller  kall, du är ljum, och därför spottar jag ut dig – 
<sec/>
Alessio besvarade alla läkarens frågor. Hvarje  ögonblick var han på sin vakt och han slungade  fram svaren snabbt, säkert med ett ljud mellan  läpparna, som påminde om en gevärkulas klatsch  i luften. 
<sec/>
Men icke förty uppträdde läkaren inför domstolen, yrkande att den anklagade måtte betraktas  som icke-ansvarig. Han utvecklade sina skäl, drog  sina slutsatser. Men Alessio iakttog med tillfredsställelse det tveksamma, lite ironiska löje, som  smittsamt spred sig från jurryman till jurryman.  Det var ingalunda första gången, de hörde en ung  läkare framlägga mer eller mindre obegripliga skäl  för den anklagades otillräknelighet. Och de logo  som man ler, när man känner igen ett godt gammalt  knep. 
<sec/>
Äfven Alessio log. 
<sec/>
Då begärde försvarsadvokaten i samråd med  läkaren, att ett nytt vittne måtte höras i denna sak.  Och domaren ropade upp: don Antonio – 
<sec/>
Don Antonio – Alessios ungdomsvän och kollegiekamrat. 
<sec/>
Alessio stirrade häpen på den fete lille prästen,  som blyg, rodnande, med nedslagna ögon trädde  inför vittnesskranket. Hvad kunde han ha att förtälja? 
<sec/>
Flera gånger uppmuntrad af herr domaren, advokaten och läkaren, började don Antonio sitt vittnesmål, lågmäldt och stammande. 
<sec/>
Han hade känt den anklagade redan som barn.  En from vekhjärtad gosse. Men som understundom  och utan någon verklig orsak kunde få anfall af  en förfärlig vrede. Dessa anfall kunde vara så  häftiga att han formligen slungades till marken af  sin vrede, och omänskliga skri trängde fram mellan  läpparna, som betäcktes af fradga. 
<sec/>
Alessio glömde för ett ögonblick situationen, han  ropade: 
<sec/>
”Antonio, så var det också med San Francesco!” 
<sec/>
Han blef nedtystad, och don Antonio fortfor.  Han berättade att Alessio i kollegiet betraktats som  en af de mest begåfvade men – underlig, mycket  underlig. Och nu började don Antonio stamma,  läkaren måste komma till undsättning med ledande  frågor. Det gällde den anklagades förhållande till  det andra könet. Jurrymännen satte händerna bakom  öronen, sträckte på halsarna. Don Antonio talade  så lågt. – 
<sec/>
Det ironiska löjet försvann. Den vördnadsvärde  prästens vittnesmål, tårbemängdt, motvilligt – det  verkade öfvertygande. Och när läkaren ånyo formulerade sina slutsatser, hade de goda borgersmännen  en lugn känsla af, att vetenskapen denna gången kommit på rätt spår. Och att de själfva icke drogos  vid näsan. 
<sec/>
Den anklagade förklarades oansvarig men synnerligen farlig för den allmänna säkerheten. 
<sec/>
När domen afkunnats ropade Alessio med hög  röst: 
<sec/>
”Djäfvulen har segrat!” 
<sec/>
Vaktknekten ville täppa till hans mun, men  Alessio kastade honom ifrån sig och med båda  händerna sträckta mot den gråtande stackars Antonio,  ropade han: 
<sec/>
”Denne är djäfvulen.” 
<sec/>
Från den stunden närde han för don Antonio  det fromma och oblidkeliga hat, som med rätta tillkommer Mörksens Furste. 
<sec/>
Alessio, som nu kallade sig Cristoforo, ströfvade  omkring på vägarna utan mål, utan att veta, hvart de  förde honom. Han vandrade i rask takt, njöt af sin  frihet och af den starka rörelsen, som verkade välgörande på hans kraftiga fysik. Sina hvilostunder  tillbragte han helst vid stranden af en flod eller  bäck. Han älskade rinnande, strida vatten. Han  doppade händerna för att känna dess kyla och styrka.  Och han kände ibland en stark lust att, föraktande  broarna, vada öfver vattnen. 
<sec/>
Men han var rädd att bli blöt. Och han sade till  sig själf: 
<sec/>
”Vattufloden är dock endast en symbol. Och  jag vadar dagligen och stundligen genom de strida  vatten, som heta värld, kött, satan.” 
<sec/>
Hvilostunderna blefvo emellertid icke långa. Han  drefs af en obarmhärtig oro. Någon rädsla för upptäckt plågade honom visserligen icke, han ägnade  knappast en tanke åt den saken. Men han förstod  dock, att denna fria vandring icke skulle kunna räcka  en lång tid. Han förstod, att han måste skynda sig.  Han måste ändtligen hinna fram till den ort, där  verket väntade honom. Gudsverket. 
<sec/>
Genom städer och byar gick han med lugn  värdighet, men väl ute på landsvägen ökade han  takten och sprang en halfmil i sträck. Det gick ändå  icke tillräckligt hastigt. När han kom till en järnvägsstation, knackade han på biljettluckan och frågade den förvånade tjänstemannen, om det utefter  linjen fanns någon plats, känd såsom vallfartsort.  Någon plats, där ett helgon lefvat och verkat. 
<sec/>
”Det bör ni väl veta bättre än jag. Vi ha ju  t. ex. –” 
<sec/>
”Ja, gif mig en biljett dit.” 
<sec/>
Han hann icke ens höra stadens namn. Han  sprang upp på vaggongen, och när tåget ändtligen  satt sig i rörelse, kom konduktören och förklarade,  att han stigit upp på orätt tåg. Han måste stiga af  redan vid nästa station. 
<sec/>
Då förstod Cristoforo, att satan ånyo varit framme  med sina konster. Att den lede sålunda visade sig  ihärdig i sin förföljelse beredde honom en stor tillfredsställelse. Men han öfvergaf järnvägarna. 
<sec/>
I kaftanens ficka hade han funnit en börs inne  hållande nära två hundra lire. Och ehuru han hade  föresatt sig att lefva enkelt och fromt, nekade han  sig dock icke hvarken god mat eller ett kraftigt vin.  Särskildt vinet, som han under de fyra hospitalsåren  måst umbära, smakade honom förträffligt. Det gjorde  honom glad och stark och trosviss. Han tyckte sig  flyga fram öfver vägarna. Och han trodde, att  tvenne änglar höllo honom en under hvardera armen.  
<sec/>
Han brukade tala till sina änglar. Han bad dem,  att de med det snaraste måtte föra honom till den  plats, Herren hade utsett. Han förehöll dem det  osäkra i sin belägenhet. Två dagar hade han redan  varit på vandring, söndagen den fjortonde kunde  sannolikt icke vara långt aflägsen. Och sedan –  kom polisen. 
<sec/>
Det var emellertid icke endast änglar, vinet  framlockade. Djäfvulen hade nog äfven här sitt  finger med i spelet, droppade något af sin glödande  buks etter i drycken. Den första halflitern var af  Gudi. Men i hvarje följande glas fanns en droppe  etter. 
<sec/>
Och dessa droppar tände i Cristoforos kött en  lustans eld, en brinnande längtan efter kvinnor. 
<sec/>
Här låg nu som tillförene den på en gång finaste  och gröfsta snaran utlagd. Det visste Cristoforo, och  kunskapen härom gaf honom ett öfvertag öfver  fienden. Cristoforo skrattade trotsigt. Han drack  det förgiftade vinet, skrattade öfvermodigt, och spottade, figurligt talat, djäfvulen i ansiktet. 
<sec/>
Ty han är i själfva verket icke mera värd, den  lede fienden.  
<sec/>
Men när Cristoforo mötte en kvinna, en verklig  kvinna af kött och blod, då försvann det trotsiga  modet. Hastigt lyfte han sitt breviarium, höll det  tätt intill ögonen, läste, läste – 
<sec/>
Och han vågade icke tillbringa nätterna i härbärgen bland kvinnor. Första natten tog han in i  ett munkkloster, andra natten sof han hos en ämbetsbroder. Denne var en liten landtpräst, nyfiken och  frågvis. Cristoforo sade honom sitt namn, och att  han var utskickad i särskildt värf – En mission?  frågade landtprästen. Och hvem hade gifvit honom  den? Församlingen? Någon kongregation? Eller  kanske – ett uppdrag från högsta ort? Från den  helige fadern? 
<sec/>
Cristoforo log fromt och en smula illmarigt. 
<sec/>
”Ja, helig är han, som sändt mig. Och förvisso  är han fader, ty han har aflat en son.” 
<sec/>
Cristoforo talade naturligtvis om Herren Gud.  Men den enfaldige landtprästen förstod honom icke.  Han trodde alltjämt att det var fråga om påfven,  och den fula anspelning, som han tyckte sig spåra  i Cristoforos tal, gjorde honom helt nedslagen. 
<sec/>
”Det kan jag icke tro,” mumlade han. ”Och  äfven om så vore, så anstår det icke oss att döma.  Och än mindre passar det sig, att vi tala om det.” 
<sec/>
Cristoforo skrattade invärtes rätt hjärtligt åt  landtprästens misstag. Men han ville icke längre  byta ord med en så enfaldig människa. Han gick  till sängs. Och tidigt följande morgon lämnade han  sin värd utan afsked. 
<sec/>
Han gick mellan växande kullar, kullar, som  växte till berg. Solen gassade, och ingenstädes såg  han något rinnande vatten, vid hvilket han kunde  hvila. Han kände sig djupt missmodig. Hans änglar  voro icke hos honom. Och icke ens djäfvulen tycktes  vilja infinna sig. 
<sec/>
”Hvar är du, satan?” ropade han med hög röst.  ”Ser du icke, att jag är beredd till strid.” 
<sec/>
Hela vandringen syntes honom meningslös, flykten, mordet, vandringen. När allt kom omkring, hade  kanske Gud icke någon särskild mening med honom?  Hvad skulle han också kunna uträtta? Alla människor voro ju kristna, ja, så goda kristna, att de i  likhet med landtprästen, förfasade sig öfver den  allra minsta synd. Hvad hade då ett Herrans sändebud att uträtta? 
<sec/>
Cristoforo tyckte i denna stund, att världen var  alldeles för litet syndig, satan alldeles för vanmäktig. 
<sec/>
”Satan!” ropade han. ”Hvar håller du hus?  Är du rädd för en ensam präst? Är du rädd för en  präst, som har stulit, skändat och mördat.” 
<sec/>
Icke heller denna gång svarade honom satan.  Och Cristoforo spottade föraktfullt. 
<sec/>
För hvarje steg växte hans missmod, det lade sig  som en tung börda, ett olidligt tryck öfver hans hjässa.  
<sec/>
Jag skulle bära det lilla Jesusbarnet på min axel, tänkte han. Men i dess ställe ligger förtviflans dödssynd som en tung sten på min hjässa. Jag är nere,  nere, nere – Gud har kastat bort mig. Han tycker  inte att jag är värd någonting. Om han ville mig  något, skulle han sända mig ett tecken. Han skulle  åtminstone sända mig en svår frestelse, en svår  kamp att genomgå. Men i denna förbannade dal  finns ingenting, som kan fresta mig. Fåren vaktas  af smutsiga pojkar, och byarna stinka af svinens  orenlighet. Nej, han vill mig ingenting. Han ger  mig tusan. – 
<sec/>
Denna tanke ångrade han likväl genast. 
<sec/>
”Gud är allsmäktig och allvis,” mumlade han.  ”Och jag kan icke fatta hans rådslag. – Men ett  vet jag,” skrek han och hytte förbittrad med näfven.  ”Djäfvulen är en stackare! Han vågar icke ge sig  i kast med en afdankad präst.” 
<sec/>
Han började längta efter hvilostunden och spejade  efter ett rinnande vatten. Trycket öfver hjässan blef  förfärligt och lättade icke, när han lyfte på hatten.  Han ville bestiga en af kullarna för att se, om icke  någon flod rann i närheten. När han trängt in i  ginsten var han nära att trampa på ett litet barn.  en fyra, fem års parfvel, som låg på knä i buskarna. 
<sec/>
Cristoforo hyste en stor ömhet för barn, han  stannade för att iakttaga den lilles förehafvanden.  Han förstod, att han letade fågelägg, och han ville  lik S. Franciscus skydda sina bröder och systrar  fåglarna. Men han kunde icke förmå sig att säga  något hårdt åt barnet. 
<sec/>
Gossen blef rädd för den svarte mannen och  ville springa sin väg. Men Cristoforo tog honom i  armen, han satte sig bland buskarna och ställde  gossen framför sig. 
<sec/>
”Ja, det är ett barn,” sade han. ”Men icke är  det Kristusbarnet. ” 
<sec/>
”Har du något godt?” frågade gossen. 
<sec/>
Cristoforo gräfde i fickorna, han gaf honom en  kopparslant. 
<sec/>
”Finns det något rinnande vatten i närheten?” 
<sec/>
Gossen jakade och ryckte för att komma lös.  Men Cristoforo sade: 
<sec/>
”Kära barn, jag skulle vilja bära dig. Du ska få  rida grensle öfver min nacke, och jag ska ge dig  ännu en slant. 
<sec/>
Han reste sig, tog gossen på sina skuldror och  fortsatte vandringen. Pojken var genast inne i leken,  han drog prästen i öronen, hojtade och slog honom  med sina bara hälar. 
<sec/>
Det är icke Jesusbarnet, upprepade Cristoforo  för sig själf. Men likväl känner jag, hur missmodets  tyngd faller från min hjässa. Detta är förvisso ett  tecken. 
<sec/>
Han vandrade med lätta snabba steg, och snart  stod han på flodstranden. Han gick nedför sluttningen från bron och satte foten i vattnet. Men  då började gossen skrika och sprattlade för att  komma lös. 
<sec/>
”Var icke rädd,” sade Cristoforo. ”Om också  vattnet stiger mig öfver hjässan, så skall jag bära  dig på högt upplyftade händer öfver floden.” 
<sec/>
Gossen skrek allt vildare. Och plötsligt hördes  en flickröst, ropande: 
<sec/>
”Hvad tar ni er till? Ska ni dränka barnet?” 
<sec/>
I sin upphetsning hade Cristoforo icke lagt  märke till flickan, som stod med högt uppkaflade  kjolar i vattnet och sköljde kläder. Nu blef han  mycket förvirrad. Han släppte ned gossen och gaf  honom en slant. 
<sec/>
”Gå din väg! Gå din väg!” skrek han.  
<sec/>
Flickan steg upp ur vattnet och närmade sig. 
<sec/>
”Hvad tänkte ni göra?” frågade hon. 
<sec/>
”Det var bara en lek,” mumlade Cristoforo.  ”Tiden är icke fullbordad.”  
<sec/>
Efter några ögonblick sade flickan: 
<sec/>
”Ni ska väl ge mig också någonting? Hade inte  jag varit, så hade det skett en olycka.”  
<sec/>
Cristoforo skakade på hufvudet. Men hon tog  hans hand, kysste den och bad smeksamt, att han  måtte ge henne någonting. 
<sec/>
Han ville icke betrakta henne. Han vände bort  hufvudet och såg på andra sidan floden en tämligen  stor stad, som låg uppklättrad på berget, en hopgyttring af hus, ett väldigt Babels torn, hvars spira  trotsigt pekade mot himlen. 
<sec/>
Han frågade efter stadens namn, men hörde icke  svaret. Han höll alltjämt hufvudet bortvändt. På  andra sidan floden helt nära bron såg han en kulle  tätt bevuxen med lummiga olivträd. 
<sec/>
När nu flickan tiggde alltmera envist, kyssande  hans hand, hans rockärm och knapparna öfver  bröstet, sade han med plötsligt förändrad röst: 
<sec/>
”Kom! Vi ska gå dit upp. Under träden.” 
<sec/>
Flickan gjorde invändningar, hon ville icke bli  sedd tillsammans med en präst. Men han släpade  henne efter sig, han släpade henne öfver bron, släpade henne uppför kullen och slängde henne in  under en olivs hängande grenar. 
<sec/>
Nu först betraktade han henne. 
<sec/>
Och de långa försakelseårens längtan föll öfver  honom med förödande styrka. Den slog honom till  marken. Hon kände de krampaktiga skälfningarna  i hans kropp, hon hörde honom gråta och jämra,  och hon måste med snabba rörelser undvika hans  tänder, som nafsade. 
<sec/>
”Hvad är du tokig för?” hviskade hon. ”Hvad  går åt dig?” 
<sec/>
Det lugnade honom. Han bad, att hon skulle  hålla honom hårdt kring hufvudet. Det gjorde hon.  Och sade: 
<sec/>
”Det är fasligt, hvad du är orakad, präst. Annars  vore du bra vacker.” 
<sec/>
Han såg henne allvarligt forskande in i ögonen. 
<sec/>
”Du måste vara en mycket dålig kvinna. Mycket,  mycket dålig, eftersom du vill synda med en präst.  En präst är Herrens tjänare.” 
<sec/>
”Jo, vackert,” mumlade hon och drog honom  intill sig. 
<sec/>
Han sade. 
<sec/>
”Jag är en präst, som har stulit, skändat och  mödat. ” 
<sec/>
”Nå, hvarför skäller du då på andra.” Och  hon drog honom intill sig. Han tog henne i ett  vildt famntag. Men när han kände kroppen, motståndslös och mjuk, reste han sig plötsligt på knä  och vräkte henne ifrån sig. 
<sec/>
”Aj,” skrek hon. 
<sec/>
Han sade med låg triumferande röst: 
<sec/>
”Jag har segrat. Lauda anima mea Dominum.” 
<sec/>
”Håll mun, ” skrek den förbittrade flickan.  ”Hvad bråkar du för?” 
<sec/>
”Gå nu, mitt barn,” sade han vänligt. Hon måste  skratta åt honom. Ville han icke ge henne något?  – Han gaf henne ett par kopparslantar. Då rann  sinnet åter på henne, och hon kallade honom vid  fula namn, sade, att han var en girigbuk. 
<sec/>
Han tog upp en sedel. 
<sec/>
”Jag är icke girig,” sade han, ”men jag vill icke  fresta dig till ondt med rikedomar.” 
<sec/>
Han ref sedeln i två bitar och kastade dem. Men  flickan plockade dem till sig. 
<sec/>
”Den kan lagas!” jublade hon. ”Tack lille  präst!” 
<sec/>
Hon klappade honom på kinden. 
<sec/>
”Du är tokig, stackars gosse. Men du är snäll,  och du är vacker. Och jag tycker om dig. Skulle  du möjligen hitta ditt hufvud före ave Maria, så gå  in i staden, och fråga efter mig. Fråga bara efter  Vanna utan byxor. Jag kallas så.” 
<sec/>
Han stirrade framför sig, en tung mattighet hade  smugit sig öfver honom. 
<sec/>
”Hvarför har du inga byxor?” frågade han tankspridt. 
<sec/>
”Å du tok! Därför att det är så besvärligt.”  
<sec/>
Skrattande sprang hon utför kullen i det hon  lyfte på kjolarna, så att han måtte se hennes  nakenhet. 
<sec/>
Han såg. Och eftersom han sedan flera år icke  hade fäst sina blickar vid någon ung kvinna, föreföll  denna honom att vara sällsynt vacker och behaglig.  
<sec/>
”Lauda anima mea Dominum!” ropade han högt,  så att flickan måste vända sig om i språnget och  vinka åt honom. 
<sec/>
”Prisa Herren min själ!” 
<sec/>
Han var verkligen mycket glad, och i trots af  den kroppsliga mattigheten kände han sig på ett  underbart sätt styrkt. 
<sec/>
Ty han förstod, att djäfvulen antagit hans utmaning. Han förstod, att han segrat i en förpostfäktning, och att den stora striden förestod. Alltså  hade Gud sin särskilda mening med honom! 
<sec/>
Han sträckte ut sig i skuggan för att hvila innan  han trädde in i staden. Han visste, att hans vandring  nu var till ända. Han hade nått den stad, som  Gud bestämt för hans värf. Utan att bry sin  hjärna med grubbel öfver hvari detta värf skulle  bestå, kände han sig förvissad om att tiden nu var  inne. Guds befallande röst skulle snart göra sig  hörd. Och äfven om han icke förstod befallningen, skulle han ödmjukt anamma den och med all flit  bringa den till verkställighet. Och han kände sig  förvissad om, att allt detta skulle ske i rättan tid,  före söndagen den fjortonde, före upptäckten. 
<sec/>
Plötsligt satte han sig upp och tog sig för pannan. 
<sec/>
Hvad var det, han hade sagt åt flickan? 
<sec/>
”Jag är en präst, som har stulit, skändat och  mördat –” 
<sec/>
Se där! Se där! Nu hade satan varit framme  igen. I ett ögonblick hade han öfverskådat och  förstått djäfvulens plan. 
<sec/>
Flickan skulle gå in i staden och upprepa hans  ord. Hon skulle säga, att det låg en tokig präst i  olivlunden. Och gendarmerna skulle gripa honom,  innan han ännu hunnit sätta sin fot på den heliga  marken. Satans triumf! 
<sec/>
Hvad skulle han göra? 
<sec/>
Han skyggade med handen för solen och såg,  att flickan stod kvar nere vid stranden. Skulle han  gå bort till henne och säga, att han ljugit, att det  var ett skämt, att han velat skrämma henne? 
<sec/>
Nej, nej, nej, hon skulle icke tro – 
<sec/>
Han blef ursinnigt vred på denna flicka, som  var så beredvillig att tjäna djäfvulen, att stryka streck  öfver Guds planer. Han kände, att han blef elak,  hård, beslutsam. Och han trodde, att det var Gud,  som befästade och förbittrade hans sinne mot de  onda. 
<sec/>
Han sprang upp. 
<sec/>
”Ja,” sade han. ”så måste jag göra. Jag måste  smyga mig bakom henne, där hon står nedhukad  öfver vattnet. Hon skall icke höra mig. Jag skall  gripa henne raskt och hårdt öfver nacken och trycka  ned hennes hufvud i vattnet.” 
<sec/>
Ingen människa såg honom, ingen fanns inom  hörhåll. Bara de två. Det var ett tecken, helt  säkert ett tecken. – 
<sec/>
Men när han smög sig öfver bron, stötte hans  fot mot en helt liten sten, som rullade ned i vattnet.  Flickan såg upp, reste sig. Han kunde icke urskilja henne riktigt, ty solen, som höll på att gå  ned, stod alldeles bakom henne. Men han såg, att  hon bredde ut armarna mot honom. Helt säkert  trodde hon, att han ändrat håg. 
<sec/>
”Jag kommer! Jag kommer!” ropade han. Han  skulle rusa emot henne, gripa henne hårdt kring  strupen och kasta henne baklänges i floden. 
<sec/>
Han svängde sig öfver broräcket, sjönk djupt i  den mjuka sanden, stapplade framåt. Och tvärstannade. 
<sec/>
Flickan stod alltjämt med armarna utsträckta, och  hennes skugga låg som ett svart kors framför henne. 
<sec/>
Hur skulle han göra? Skulle han springa upp  på stranden och falla öfver henne från sidan? 
<sec/>
”Tag ned armarna!” befallde han. ”Stå inte så!” 
<sec/>
Hon skrattade och lydde. Han tog ett språng,  tvärstannade, vacklade baklänges. Då hon såg, att  han kom, hade hon åter höjt armarna. 
<sec/>
Och hans fot hade stannat icke en tum, icke  en half tum från korsets spets! 
<sec/>
Och med ens förstod han, att han varit mycket,  mycket nära att fastna i satans garn. Detta var  således hans verkliga plan! 
<sec/>
Han skulle förmå Cristoforo att trampa på sin  Mästares kors, därigenom görande honom för tid och  evighet ovärdig att tjäna Lammet! 
<sec/>
Sanningen, medvetandet om att en knapp halftum  skilt honom från den svåraste, mest oförlåtliga af  alla dödssynder, gjorde Cristoforo så förvirrad, att  han icke kunde finna några ord för den väntande  flickan. 
<sec/>
Jublande, bedjande brast han ut: ”Kyrie eleison  Christe eleison –”  
<sec/>
Och då han såg, att Vanna utan byxor föll på  knä vid sin klädkorg, växte hans glädje till en  storm. 
<sec/>
Nu började hans värf, nu började hans fiskafänge,  nu förde han förvillade hjärtan till Gud. 
<sec/>
Nu bar han det lilla Jesusbarnet öfver floden! 
<sec/>
Cristoforo vandrade in i staden. 
<sec/>
Ännu då han befann sig under stadsportens hvalf,  kände han sig buren af en glad och stark visshet.  Änglarna voro hos honom, och han glömde den långa  dagens mödor. Han stannade några ögonblick i  porten, höll breviariet framför munnen och hviskade 
<sec/>
”Jag tackar er, kära änglar, därför att ni har  fört mig till denna stad. Här skall jag vinna seger.  Här skall jag finna mitt pinorum. Och törhända vill  Gud, ihågkommande mitt namn, mina brott och mina  mödor, åt mig anförtro det lilla Jesusbarnet. 
<sec/>
Tack kära änglar.” 
<sec/>
Sålunda afskedade han änglarna och fortsatte  med tunga steg sin vandring. 
<sec/>
Redan åsynen af de uniformerade tullnärerna  och gendarmerna, som voro posterade vid porten,  gjorde honom nedstämd. Kanske voro just dessa män  utsedda att gripa honom. Med blicken stelt riktad  mot marken gick han uppför den smala, brant stigande gatan. Skrikande barn, grälande kvinnor  plågade honom med sina gälla stämmor. Oupphörligen måste han träda åt sidan och trycka sig upp  emot husväggarna för att undvika mötande, tungt  lastade vagnar. Pisksnärtarna klatschade, grofva  eder runno som orent vatten ur körsvennernas gap,  och dragarna, vidunderligt stora, smutsgrå oxar  tycktes rikta spetsarna af sina utåtsvängda horn mot  Cristoforos bröst. Han förstod, att denna plats var  uppfylld af många faror, och han ångrade, att han  så snart afskedat sina änglar. 
<sec/>
Han lät sig emellertid icke afskräckas. Och snart  blef hans dristighet belönad. Han kom in på en  tyst, stilla gata, där människorna förde sig värdigt  och allvarligt, och där hvart annat, hvart tredje hus  pryddes af en madonnabild. 
<sec/>
En barberare, som stod utanför sin stuga, frågade  artigt, om hans högvördighet icke ville betjänas.  Cristoforo tog sig om hakan och nickade bifall. Han  satte sig framför en stor spegel. Barberarens hand  var mjuk och lätt, Cristoforo slumrade in. Då han  vaknade och såg sig i spegeln måste han le mot sin  bild. Barberaren besvarade i spegeln hans leende  och sade: 
<sec/>
”Icke sant, herr abbate? Ni har blifvit en vacker  karl på de här minuterna.” 
<sec/>
Cristoforo strök sig belåtet öfver kinderna. 
<sec/>
”Det gläder mig, ” sade han. ”Ett vackert ansikte  är en nyckel till många lås. Det är bättre att öppna  med nyckel än att dyrka upp med dyrk.” 
<sec/>
”Jo, det vill jag lofva!” skrattade barberaren, som  tyckte sig förstå, att herr abbaten var en glad präst.  ”Skall man verka bland kvinnor, så är ett vackert  ansikte den bästa rekommendationen.” 
<sec/>
Cristoforo vände sig plötsligt emot honom. 
<sec/>
”Hvem har ingifvit dig dessa ord?” frågade han.  ”Är det djäfvulen, så vill jag förbanna din tunga.” 
<sec/>
Barberaren hoppade till af förskräckelse. Nu  gjorde jag det bra, tänkte han, nu hoppade jag allt  i galen tunna. Med många bugningar, krumbukter  och handkyssar bad han om förlåtelse. Han hade  trott, att herr abbaten möjligen var en missionspräst,  utsänd till ogudaktiga kvinnors omvändelse. För  öfrigt önskade han herr abbaten all trefnad och  lycka i staden och hoppades, att Santa Caterina måtte  taga honom i sitt hägn. 
<sec/>
”Santa Caterina?” frågade prästen. ”Är hon  stadens skyddshelgon?” 
<sec/>
”Hvem eljest, ers högvördighet? Där, tredje  tvärgatan till vänster, har ni hennes hus. –” 
<sec/>
Cristoforo gick efter anvisningen. Men när han  kom fram till huset, fann han porten stängd. Det  var sent, och broder portvakt ville icke låta upp.  
<sec/>
Då öfverväldigades Cristoforo af en förfärlig  vrede. Han hade länge anat, att denna vrede låg  på lur, afvaktande ett gynnsamt ögonblick för att  kasta sig öfver honom. Därför hade han varit på  sin vakt. Men nu blef den honom likväl öfvermäktig.  Han stampade i gatstenarna, han bultade och sparkade. Och plötsligt, när han kände, att vätska i riklig  mängd fyllde hans munhåla, spottade han på  helgonets dörr. 
<sec/>
Detta var en seger för djäfvulen. 
<sec/>
Med lunkande, vacklande steg skyndade han bort  från platsen för ogärningen. Han höll breviariet för  ögonen och grät ymnigt. Gråten besvärade honom,  han hade svårt att taga sig fram öfver gatstenarna.  Och människorna betraktade honom med förvåning. 
<sec/>
Det lyste genom en öppen kyrkdörr. 
<sec/>
Men när han steg uppför trapporna, möttes han  af sakristanen, som sade: 
<sec/>
”Här skall stängas.” 
<sec/>
”Jag är en missionspräst, ” sade Cristoforo.  ”Jag har vandrat hela dagen och är mycket trött.” 
<sec/>
Sakristanen, som af det ödmjuka tonfallet kunde  förstå, att det icke var någon särdeles förnämlig  präst, han hade att göra med, svarade kärft: 
<sec/>
”Kyrkan är icke något härbärge.” 
<sec/>
Cristoforo tog af sig hatten och gjorde korstecknet. Framför ett af sidoaltaren såg han många  ljus, som nu släcktes ett efter ett. 
<sec/>
”Åt hvem är det där altaret helgadt?” frågade  han. ”En sådan massa ljus!” 
<sec/>
Sakristanen nickade och sade med stolthet. 
<sec/>
”Ja, där är det aldrig någon brist på ljus. Det  är det undergörande Jesusbarnets altare.” 
<sec/>
”Jesusbarnet!” ropade Cristoforo. Han satte  foten på tröskeln, men hejdades af sakristanen. ”Å  käre, jag vill bära Jesusbarnet! Var nu inte svår  mot mig! Jag har gått så lång väg för att få bära  Jesusbarnet. Jag har –” 
<sec/>
Sakristanen afbröt: 
<sec/>
”Är ni tokig, ni? Här är ingen procession i  kväll. Gå er väg! – Ni får tala med kyrkoherden,”  tillade han för att bli af med galningen. ”Men han  är bortrest.” 
<sec/>
Cristoforo kysste på fingertopparna. ”Lilla barn,”  mumlade han, ”kära mitt lilla barn.” 
<sec/>
Han tryckte hatten på hufvudet och sade med  mycken bestämdhet: 
<sec/>
”Gif mig kyrkoherdens adress. Jag vill skrifva  till honom. – Säg mig åtminstone hans namn!” 
<sec/>
Sakristanen svarade buttert: 
<sec/>
”Ja, om ni går er väg! Han heter don Antonio  Vecelli.” 
<sec/>
”Mycket bra, mycket bra,” sade Cristoforo. ”Jag  känner honom. Don Antonio är min vän och kollegiekamrat. Han skall icke neka mig detta.” 
<sec/>
– – –  
<sec/>
Cristoforo flanerade på gatorna. Han befann sig  i en lugn och lycklig sinnesstämning. Allting fogade  sig ju förunderligt väl samman. Antonio, hans käre  vän och kamrat, var Jesusbarnets väktare. Han  skulle icke kunna vägra honom detta. Det var ett  under, ett tecken. Om Antonio den där morgonen  legat i sängen, i svarta rummet? Om! Om! Men  Herren Gud styr. 
<sec/>
Detta tecken gaf honom en ljuf, befriande visshet om Guds allt förutseende, styrande allmakt.  Det var således likgiltigt, hvad han i sin fåvitskhet  företog sig! Gud sände sina änglar. Och som skickliga mekanici skrufvade de passande gängor på  hvarje hans handling. Med högsta vishet länkade  de ihop kedjan, bit för bit, bragte den till fullkomning. 
<sec/>
Han behöfde icke tänka, endast ödmjukt  anamma – 
<sec/>
Värdigt och lugnt vandrade Cristoforo bland  människorna. Han njöt af att se deras glada ansikten  och undvek icke kvinnornas blickar. När några  djärfva slynor nickade åt honom, nickade han vänligt  igen. Men han besvarade icke deras tilltal. 
<sec/>
Ty ehuru han i sitt hjärta var fullständigt lugn  och trygg, ville han likväl icke onödigtvis fresta  hvarken Gud eller sig själf. 
<sec/>
Till sist blef han dock mycket trött af vandringen  bland människor. Och då han blef varse ett stilla  hus, öfver hvars gasupplysta portal stod skrifvet,  Pension S. Caterina, steg han in i förstugan. 
<sec/>
En mager, blek, ödmjuk liten kvinna kom honom  skyndsamt till mötes. 
<sec/>
”Är detta ett härbärge för pilgrimer?” frågade  Cristoforo. 
<sec/>
Den lilla kvinnan såg genast, att prästen var blek  af trötthet. Hon sköt fram en bekväm stol åt honom  och bjöd honom sitta. Hon talade mjukt, inställsamt  och mycket fort, beskref sin institution och sina  gäster. Något härbärge var det ju egentligen icke.  Men önskade hans högvördighet ett rum till moderat  pris, så kunde hon stå till tjänst. Säsongen var  slut och det fanns godt om rum. För närvarande  hade hon endast tre gäster, tre damer, som skulle  stanna till månadens slut. Ja, hans högvördighet  behöfde icke oroa sig. Det var tre mycket fina  damer. Två grefvinnor och en engelska. Engelskan  var en äldre släkting eller kanske snarare sällskapsdam åt den ena grefvinnan. Hon var visserligen en  smula pratsam, engelskan, men i alla fall en dam  af kvalitet. Och hennes släkting – å! Den andra  unga damen var också grefvinna, men – hviskande  – kanske i alla fall icke fullt så förnäm. 
<sec/>
Cristoforo nickade sömnigt. 
<sec/>
”Jag är hungrig,” mumlade han. 
<sec/>
Genast! Table d’hoten var visserligen slut. Men  hon skulle låta duka i matsalen. Damerna befunno  sig i salongen innanför. Ville han icke se sitt rum  först? – Nej, han ville äta. – Och hur länge  hade han tänkt stanna i pensionen? 
<sec/>
”Jag stannar, så länge Gud vill, att jag skall  stanna. ”  
<sec/>
Den lilla kvinnan smålog förläget. För att kunna  bestämma priset önskade hon en något klarare upplysning. Men den kunde han icke gifva. Han reste  sig och gick mot matsalsdörren. 
<sec/>
”Och sakerna?” frågade hon. ”Kappsäcken?”  Han förstod icke, och hon måste upprepa sin fråga: 
<sec/>
”Har icke hans högvördighet någon kappsäck?” 
<sec/>
Då gaf han henne en allvarlig, bestraffande  blick. 
<sec/>
”Jag har icke gått ut i världen för att bära  kappsäckar. ” 
<sec/>
Hon bugade förskräckt och ödmjukt och skyndade in i salen för att ställa fram mat åt den fromme  mannen. 
<sec/>
Han slukade, han fyllde sitt glas till brädden  och tömde det i ett drag. Värdinnan gled ut, försvann bakom det till hälften fördragna draperiet,  som skilde sal och salong. Cristoforo hörde hennes  hviskande stämma. Det oroade honom, att han icke  kunde höra orden, och han stirrade envist mot dörröppningen. 
<sec/>
Ett grått gumansikte strök förbi, en lång, sneglande, nyfiken blick träffade honom. 
<sec/>
Det var engelskan, tänkte Cristoforo. 
<sec/>
Han skar och tuggade, men såg icke bort från  dörren. Han var öfvertygad om, att ytterligare  tvenne ansikten skulle visa sig. 
<sec/>
Och mycket riktigt! Han upptäckte ett par  spelande ögon, en mun, som såg skrattlysten ut – 
<sec/>
Det var grefvinnan, tänkte Cristoforo. Den  grefvinnan, som icke är så förnäm. 
<sec/>
Nu väntade han den tredje. Han tyckte, att  hon gärna kunde skynda sig en smula. Ty det var  mycket obekvämt att äta med ögon och tankar upptagna på annat håll. Men hon kom icke. Det retade  honom, som om det varit en afsiktlig ohöflighet  från den unga damens sida. Och på samma gång  oroade det honom. Den där obekanta kvinnan, som  icke tycktes vilja visa sig, föreföll honom hemlighetsfullt, fientlig. 
<sec/>
Svettdroppar runno utför hans panna och svedo  i ögonen. 
<sec/>
Slutligen släppte han knif och gaffel, reste sig  och gick med hastiga, bestämda steg öfver salsgolfvet.  Han slog undan draperiet och trädde in i salongen.  Med en lätt bugning för de båda damer, som sutto  närmast dörren, tog han en stol och satte sig midt  framför den tredje damen. De hade bordet emellan  sig. 
<sec/>
Den tredje damen, som Cristoforo ansåg vara  den förnäma grefvinnan, engelskans unga släkting,  var så djupt intresserad af sin bok, att hon icke  såg upp ens för ett ögonblick. 
<sec/>
Cristoforo läste i breviariet, han läste sida efter  sida utan att välja. Och för hvarje gång han vände blad kastade han en förvånad, frågande blick på  sin vis-à-vis. 
<sec/>
Hon såg icke upp. 
<sec/>
Cristoforo slöt breviariet kring pekfingret, han  vände sig till engelskan och sade: 
<sec/>
”Jag har kommit till staden i afton, kommit till  fots. Jag är en missionspräst, som vandrar från  stad till stad. Den helige Fadern har anförtrott mig  ett särskildt uppdrag.” 
<sec/>
Den gamla damen tycktes förnärmad af det  plötsliga tilltalet. Men den helige Faderns namn  gjorde henne mjukare och hon stötte fram ett  oartikuleradt frågoljud.  
<sec/>
Cristoforo sade: 
<sec/>
”Jag har gått ut för att lära kvinnorna.” 
<sec/>
Nu blefvo den gamla damen och den unga  damen båda lika nyfikna, och de ansatte honom  med många frågor. Han strök med breviariet öfver  pannan och begrundade. 
<sec/>
”Jo,” sade han sakta med ett mjukt tonfall.  ”Jag skall lära dem att bära barn –” 
<sec/>
Han hejdade sig. Den unga kvinnan midt emot  honom hade sett upp från boken. Endast för ett  ögonblick. Han hann icke tvinga henne med blicken.  Han skulle ha velat slå henne i hufvudet med  breviariet för att förmå henne att se upp. De där  nedslagna ögonen tycktes honom bra hemlighetsfulla och hotande. 
<sec/>
Men nu fick han icke frid för den gamla engelskans stapplande och förvridna italienska. Hvad  menade han? Hvad ville han säga? 
<sec/>
”Jo, jo,” sade han otåligt, ”jag skall lära dem  att bära Jesusbarnet. Det är en stor hemlighet, en  svår konst. Ni, gamla dam, kan helt säkert icke  göra det. Ty endast den, som är utan synd, kan  bära Jesusbarnet. Eller också den – hör nu på,  gamla dam, ty detta är ett evangelium – den,  som har tömt förnedringens dryck till sista droppen.  Den, som är så ödmjuk, att hvarje brott, hvarje  afskyvärd last synes honom såsom det enda naturliga och passande för hans eländiga person – Å  ni förstår icke detta! Men det är en stor, svår och  ljuf konst att bära Jesusbarnet på lyfta händer öfver  floden.” 
<sec/>
Han var nära, mycket nära att förlora själfbehärskningen. Lyckligtvis märkte han det i tid.  Han kröp ihop i stolen, bet samman tänderna. Och  de svårbehärskade tårarna dolde han som vanligt  bakom breviariet. 
<sec/>
Den gamla damen, som förstod, att han talade  i bilder, väntade ifrigt på förklaring. Trefvande framkastade hon: 
<sec/>
”Ni menar? Ni vill verka bland fallna kvinnor?” 
<sec/>
”Ja,” svarade han lågt, ”bland fallna kvinnor.” 
<sec/>
När den gamla damen märkte, att hon kommit  in på rätt spår, blef hon glad, och hennes pratsjuka  bröt ut. Hon framhöll på bruten italienska, att man  verkligen måste, måste göra någonting för de arma  människorna. Hon för sin del var betalande medlem  af en förening till fallna kvinnors upprättelse. Det  var en mycket stor och präktig förening, som redan  låtit bygga fyra Magdalenahem. Den stod för resten  under beskydd af hennes kungliga höghet prinsessan – 
<sec/>
Cristoforo sprang upp, han slog ut med armarna  och ropade triumferande: 
<sec/>
”Hvem af eder, som kommer till mig i ödmjukhet, i ödmjukhet, i ödmjukhet, henne skall jag  ställa under den allsmäktige Gudens, under Frälsaren Jesus Kristus, och under hans heliga Moder  Himladrottningens beskydd!” 
<sec/>
Han snurrade rundt med utsträckta armar, böjde  sig under draperiet och försvann. 
<sec/>
Den gamla damen stirrade förskräckt efter honom. Grefvinnan med den skrattlystna munnen  sade: 
<sec/>
”Menade människan, att vi –?”  
<sec/>
”Naturligtvis syftade han icke på oss,” förklarade den gamla damen ifrig och förnärmad. ”Men  det var en besynnerlig man.” 
<sec/>
”Han hade ett intressant ansikte. Hade han  inte? – Bona – hvad säger ni om nykomlingen?” 
<sec/>
Grefvinnan Bona såg motvilligt upp från boken? 
<sec/>
”Det var en förfärligt bråkig människa.” 
<sec/>
”Ja. Men hade han icke ett intressant hufvud?” 
<sec/>
Bona lade handen öfver ögonen. 
<sec/>
”Jag såg honom inte. Jag läste. –” 
<sec/>
Denna främmande unga kvinna beredde Cristoforo en sista svårighet, en stor ångest. Hon stal  hans tankar, hindrade honom, ryckte honom från  vägen. Hon bjöd honom ett motstånd som måste  brytas, en hemlighet, som måste röjas. 
<sec/>
För Cristoforo fanns det icke längre något ljumt.  Han kände endast stor värme eller stor kyla, kärlek  eller hat. Han måste veta, om hon hatade honom  eller älskade. Han måste röja hennes hemlighet. 
<sec/>
Att hon föraktade honom, det insåg han rätt väl.  Men det sårade honom icke. Skulle hon icke förakta  en kringvandrande präst, som betedde sig så underligt? Han sade till sig själf och till de änglar, som  någon gång besökte honom, att grefvinnan Bona  lefde i konkubinat med Högmodets djäfvul. Och  han höll det för en stor uppgift att befria den unga  kvinnan från en så skamlig förbindelse. 
<sec/>
Men han måste gå mycket försiktigt till väga.  Han fick icke brusa ut i hänförelse eller vrede.  Och icke heller låta sig öfvermannas af rädslan. 
<sec/>
Första morgonen i pensionen hade han betett  sig mycket illa. Han hade blifvit rädd. Då han  öppnade sina ögon och såg det smala, sparsamt  möblerade rummet, hvars fönster betäcktes af ett  järngaller, trodde han sig gripen och innestängd i  hospitalet. Han kastade sig ur sängen, ryckte upp  dörren och rusade ut i korridoren, som äfven den  påminde om hospitalet. Vid trappan mötte han  grefvinnan Bona. Hon ryggade, när hon såg honom  i nattdräkt, med rufsigt hår, med uppspärrade, rödsprängda, glasblanka ögon. Men när han gråtande  och huttrande tryckte sig upp mot väggen hållande  armarna korslagda öfver ansiktet, närmade hon sig  några steg och frågade, om han var sjuk. Han  gjorde en nekande rörelse och vågade för skams  skull icke sänka armarna. Han hoppades, att hon  skulle gå sin väg, men efter en stund hörde han  henne säga: 
<sec/>
”Vill ni inte, att jag ska låta kalla hit en  läkare?” 
<sec/>
Då blef han rädd. 
<sec/>
Och från den stunden hade han klart för sig,  att han ovillkorligen, ovillkorligen måste behärska  sig. Annars – kom läkaren. Nödvändigheten af  förställning tvang honom att lägga om hela sitt väsen.  Han blef skämtsam och pratsam, berättade prästerliga  anekdoter och invigde lady Anne, den gamla engelskan, i alla Vatikanens hemligheter. D. v. s. han  diktade ihop en massa fantastiska prästhistorier,  hvilka alla mottogos med synnerligt och andaktsfullt  välbehag. Han vann i fullaste mått den gamla  damens aktning. Och hon skyndade att i gengäld  gifva honom del af sina skiftande öden. Sina och  Bonas. Den stackars flickan hade redan fått smaka  lifvets bitterhet. Hon lefde skild från sin man,  ett odjur, som redan efter en månads äktenskap – 
<sec/>
Cristoforo afbröt. Det pinade honom att höra  talas om den där mannen. Han ville i Bona se  ett härligt fulländadt, oskadadt käril, som djäfvulen  envist och listigt sökte fylla till brädden med högmodets dödsbringande gift. Ett käril, som Cristoforo  med ännu större envishet och ännu större list ville  rena och rädda för nådens rena vatten – 
<sec/>
Beträffande den andra unga damen hade lady  Anne icke så mycket att förtälja. Hon var ju en  snäll och behaglig liten kvinna, men lady Anne var  för sin del icke fullt säker på –  
<sec/>
Cristoforo skrattade. 
<sec/>
Han hade snart, förvånande snart kommit underfund med den lilla damens goda och dåliga egenskaper. Han sade till henne, till Adelaide : 
<sec/>
”Du är en tam liten dufva. Mycket tam. När  jag fyller min hand med korn, kommer du så snällt,  så snällt –” 
<sec/>
Adelaide svarade: 
<sec/>
”Hvarför gör ni narr af mig, don Cristoforo?  Därför att jag är snäll? Men är det mitt fel, att  du är vacker.” 
<sec/>
”Nej, kära barn, det är icke ditt fel och icke  mitt. Det är icke något fel. Är jag vacker, så är  min skönhet ett försvinnande litet korn af diamant,  glittrande på Guds mantel. Förstår du mig?” 
<sec/>
”Jag förstår, att du gör narr af mig. Och jag  förstår, att du icke har goda tankar för någon annan  än Bona, som är så högfärdig, att hon knappast vill  se på dig, du vandrande präst.” 
<sec/>
Detta var dock en öfverdrift. När Cristoforo  talade sansadt, berättande sina anekdoter eller förtäljande ett helgons saga, lyssnade hon uppmärksamt. Och hon gaf honom att dricka, då han  törstade, räckte honom ett glas med någon svalkande  dryck. Och när han tackade – en smula förvirradt  och klumpigt – log hon och sade: 
<sec/>
”Ja, var inte så tacksam, don Cristoforo. Jag  vill endast locka er att fortsätta. Tiden går så fort,  när någon berättar.” 
<sec/>
”Ja, ja!” skrek han till. Hennes ord hade väckt  ångesten inom honom och som ett förtvifladt upprördt barn slog han med händerna i luften. ”Tiden  går för fort. Dagarna springa och jag haltar på  kryckor bakefter.” 
<sec/>
Han sträckte sig emot henne, han ville dölja sitt  ansikte i hennes kjol. Men hon drog sig hastigt undan. 
<sec/>
Så snart han icke höll sig fullkomligt lugn, blef  hon ovänlig. 
<sec/>
Tredje kvällen i pensionatet ställde han ånyo  till med ett uppträde. Lady Anne hade för vana  att efter maten dricka ett eller två glas vattenblandad  whisky. Och denna dryck tycktes gifva ökad fart  åt den gamla damens tunga och fantasi. Hon berättade om sina gods i Irland. Hon berättade om  slottet på Irlands västkust, som hon icke kunde  bebo af den enkla anledning att hon hvarken kunde  komma in eller ut genom porten. Där rådde nämligen ständigt en förfärlig storm, och sju starka  karlar voro icke i stånd att hålla porten öppen ens  på glänt. 
<sec/>
Dessa historier förargade Cristoforo till den  grad, att han helt och hållet förlorade själfbehärskningen. 
<sec/>
”Tig, du gamla kvinna!” ropade han. ”Du dricker  djäfvulens etter, och din tunga dansar utan vett.  Du har hvarken gods eller slott. Att det stormar  på din förbannade ö, det vill jag tro, eftersom du  har blåst ända hit, du lättfärdiga gamla kvinna –” 
<sec/>
Lyckligtvis talade han så snubblande fort, att  lady Anne icke kunde uppfatta orden. Men tonen  var tillräckligt förolämpande för att hastigt drifva  henne ut ur rummet. Bona ville följa sin väninna,  men Cristoforo tog henne hårdt i armen. Han  vågade icke möta hennes blick, talade med läpparna  nära hennes öra.  
<sec/>
”Du? Hvarför går du? Har jag sagt dig sanningen? Har jag sagt dig, att du är ett dygdemönster? Att du är en kvinna, som endast ger sig  åt högmodets djäfvul – men åt honom med hull  och hår, med kropp och själ –” 
<sec/>
Hon skrufvade sig lös, varligt och lugnt. 
<sec/>
Han stod där med hängande hufvud, hängande  armar. Blicken irrade skyggt öfver golfmattans  blommor. 
<sec/>
Adelaide, som grät af förskräckelse, förmådde  icke väcka honom. 
<sec/>
Men morgonen därpå gjorde don Cristoforo en  storartad afbön. Lady Anne, som icke uppfattat de  smädliga orden, fann, att han i grund och botten  måste vara en älsklig människa. Ett brushufvud –  men sympatisk. Och då han böjde knä för att  kyssa hennes hand, drog hon i det svarta, täta håret,  gaf honom en moderlig lekfull luggning. 
<sec/>
Bona var icke närvarande, hon hade låtit bära  frukosten upp på sitt rum. Det var en svår missräkning för Cristoforo. Han ställde sig på lur i  förstugan. Och när Bona kom nedför trappan,  klädd för att gå ut, sprang han in i salen och  gömde sig. 
<sec/>
Han hörde henne gå öfver gatan. Han ryckte  till sig hatten och hastigt och tyst smög han sig  efter henne. Ett tjugutal steg skilde dem, han följde  henne utför gatan in i parken. Han kunde icke  tro, att hon lagt märke till honom. Men plötsligt  stannade hon, vände sig om. 
<sec/>
”Vill ni mig något, herr abbate?” 
<sec/>
Han kunde ingenting säga. 
<sec/>
”Hvarför följer ni mig? Ja, det är för resten  icke bara i dag – Ni förföljer mig verkligen! Hvad  vill ni då? – Ja, det får ni behålla för er själf.  Jag vill bara säga er, att jag icke vill er någonting.  Absolut ingenting.” 
<sec/>
Han skakade bedröfvad på hufvudet, hytte med  pekfingret. 
<sec/>
”Ni är högmodig. Ni är högmodig.” 
<sec/>
Då måste hon skratta. 
<sec/>
”Jag förstår, herr abbate, ni vill rädda mig ur  djäfvulens klor. – Men låt den saken vara. Ni  har ju andra kvinnor att rädda. Ni har ju ett uppdrag? Låt bli att slösa tid och krafter på mig!” 
<sec/>
Cristoforo behöll alltjämt sin bedröfvade min.  Men i sitt hjärta var han mycket glad. Den unga  kvinnan talade vänligt till honom. Hon tycktes vilja  lyssna till hans ord. Förvisso hade Gud själf förberedt och gifvit honom denna stund. 
<sec/>
”Ja,” sade han, ”jag har ett uppdrag, ett mycket  stort uppdrag. Men ni hindrar mig. Jo, ni hindrar  mig. Jag kan icke hjälpa andra och lämna er  ohulpen. Nej, donna Bona, jag kan icke.” 
<sec/>
”Är det alltjämt mitt högmod? – Och hvad  skulle ni vilja? Hvad skulle jag göra?” 
<sec/>
Frågan förvirrade honom. I stort och i smått  förlitade han sig på Guds ingifvelse. Det kunde  därför hända, att så plötsliga och direkta frågor  kommo olägligt. 
<sec/>
”Jo,” sade han eftersinnande. ”Ni skulle följa  mig till de kvinnor, som ni föraktar –” 
<sec/>
Hon afbröt: 
<sec/>
Jag hvarken föraktar eller icke föraktar. De äro  mig fullkomligt likgiltiga. – Men sedan? Hvad  skulle jag göra hos de där kvinnorna?” 
<sec/>
Nu fick han verkligen en ingifvelse. Han började  tala gladt och ifrigt. Det fanns, sade han, där i  staden ett helgon af stor berömmelse. Hennes  jordelif hade varit så fläckfritt, att hon därutinnan  endast öfverträffades af den heliga jungfrun själf.  Och likväl hade hennes sinne varit lika ödmjukt  som den store syndaren San Francescos. Därför  blef det henne också förunnadt att bära det lilla  Jesusbarnet. Hon bar honom lätt och varsamt som  en mor. Hennes själ var glödande förintad i kärlek.  Hon var som en ung brud. 
<sec/>
Till detta helgon, som bättre än någon annan  kan lära oss den svåra och ljufva konsten att bära  Jesusbarnet, till detta helgon ville nu Cristoforo  föra sina kvinnor. – 
<sec/>
”Och jag skulle vandra med i den där processionen?” 
<sec/>
Han ryckte till. Han blef rädd. 
<sec/>
”Kära, barmhärtiga,” bad han. ”Ni får icke  neka mig detta. Ni vet icke, hvad det betyder för  mig. Ni vet inte hur det är. Haf medlidande, kära  barmhärtiga kvinna!” 
<sec/>
”Nu begär ni verkligen för mycket,” log hon  vänligt. ”Jag afskyr medlidande. Jag har icke ens  medlidande med mig själf. – Var inte oförnöjsam,  don Cristoforo!” skrattade hon. ”Jag slår vad om,  att ni får halfva stadens kvinnor med er på visiten,  lady Anne och Adelaide inberäknade. Var nöjd  med det.” 
<sec/>
Hon gick framåt gången. 
<sec/>
”Då är det således förspilldt. ” 
<sec/>
Hon gick lugnt vidare. 
<sec/>
”Det är förspilldt!” ropade han efter henne.  ”Allt det onda, jag har gjort. Till ingen nytta. Allt  det onda, jag har gjort, allt det onda, jag har gjort!” 
<sec/>
Han började springa efter henne, men stannade,  när hon stannade. Han blundade för att slippa se  hennes ansikte, som han föreställdt sig blekt af  vrede. 
<sec/>
Men hennes röst var lugn som alltid. 
<sec/>
”Ni skryter, herr abbate. Ni skryter med er  ödmjukhet, och ni skryter med edra synder. Om  ni nu för en gångs skull skulle skryta med en smula  höflighet? Och lämna mig i fred.” 
<sec/>
Don Cristoforo skrattade förläget, lyfte på  hatten. – 
<sec/>
– – –  
<sec/>
Barberaren ledsagade sin kund, den underlige  prästen, till det värdshus helt nära stadsporten, där  Vanna utan byxor och många hennes gelikar brukade  hålla till om kvällarna. 
<sec/>
Och redan samma afton satt Cristoforo bänkad  vid det smutsiga bordet bland tio skökor af olika  åldrar och utseenden. Vanna hade sagt dem, att  prästen visserligen var en galning men vacker och  god, i besittning af stora kroppskrafter och ägare  till en väl späckad börs. Kvinnorna emottogo honom  därför med största vänlighet och lydde honom gärna,  när han befallde dem att taga plats rundt kring  bordet. De bådo honom om något att dricka, och  han lät framställa rikligt med vin. Han drack själf  i stora klunkar, han drack för att kunna tala. Men  hvarken tankar eller ord ville infinna sig. 
<sec/>
Vanna hviskade i hans öra: 
<sec/>
”Nu ber jag dem lämna oss. Eller också gå vi  vår väg, vi två? Du kan ju icke ha användning  för dem alla?” 
<sec/>
Men Cristoforo bad dem stanna. Han sade: 
<sec/>
”Icke en af er vill jag mista.” 
<sec/>
Kvinnorna gjorde sig lustiga öfver detta. Men  Cristoforo lade icke märke till deras skämt. Han  började tala om den heliga Caterina och berättade  sitt missöde, hurusom vredens demon blifvit hans  herre just i det ögonblick, då han ville bringa  helgonet sin hyllning. Hur skulle han nu bära sig  åt? Han hade vandrat många dagar, ja, hela sitt  lif hade han vandrat och sökt denna heliga kvinna,  som är all ren och ödmjuk kärleks beskyddarinna.  Nu hade han spottat på helgonets port och vågade  icke utan vidare besöka henne. 
<sec/>
”Hur skulle det vara?” frågade han och såg  pröfvande från den ena till den andra. ”Hur skulle  det vara, om ni kvinnor följde mig till helgonet för  att tala väl för mig? Kanske skulle hon lyssna.  – Ja, jag vet, att ni för er egen del icke gärna  uppsöken helgonet. Men skulle ni inte nu vilja göra  det för min skull?” 
<sec/>
”Hvad ger du oss då?” frågade Vanna. En  allvarlig, tungsint lågmäld kvinna sade: 
<sec/>
”Jag tror icke, att helgonet vill se oss i sitt hus.” 
<sec/>
Häremot reste de öfriga kvinnorna larmande  motsägelser. De skreko: ”Hvad säger du, dumma  djur? Är vi sämre än andra? Har vi icke ofta  besökt helgonet, och har hon någonsin visat oss  ovilja? Icke ens sakristanen, som vaktar hennes  dörr, visar oss ovilja.” 
<sec/>
Cristoforo afbröt dem. 
<sec/>
”Kära kvinnor,” sade han, ”förvisso är ni sämre  än de flesta. Och när jag nu hör er själfberömmelse  tror jag nästan, att ni är de sämsta människor, jag  träffat på, mig själf och en ung kvinna undantagandes. Men jag tror ingalunda, att helgonet därför  skulle se er med oblida ögon. Ty hur skulle väl ett  helgon kunna förskaffa sig stora förtjänster och  evinnerlig ära, om alla människor voro af samma  håg och art och helighet. Bland jämnstora, felfria  pärlor utmärker man icke den ena före den andra.  Alla äro drottningar. Men där alla äro drottningar,  där är det ej längre något stort att vara drottning. 
<sec/>
Därför menar jag, att helgonet utan ovilja skall  se eder i sin bostad. Och när hon hör eder i  ödmjuka hviskningar rekommendera den stackars don  Cristoforo, måste hon säga till sig själf. Dessa äro  mina eländigaste systrar, jag kan icke afslå deras  bön. ” 
<sec/>
Vanna tryckte hans hufvud till sitt bröst och  kysste honom. 
<sec/>
”Jag skall gärna gå med dig, vackre präst. Jag  går gärna i procession. Bara du lagar, att polisen  inte tar oss.” 
<sec/>
Cristoforo lugnade henne. Om de gingo stilla  och sedligt, skulle polisen icke inskrida. Och dessutom skulle deras vandring beskyddas af den mäktigaste herre. De skulle icke komma ensamma till  helgonet, de skulle medföra hennes brudgum, det  lilla Jesusbarnet. 
<sec/>
”Hvilket Jesusbarn?” frågade kvinnorna. Och  när han sade, att det var det undergörande Jesusbarnet, han ville föra till helgonet, ropade de högt  i förvåning och förskräckelse. De kunde aldrig tro,  att någonting sådant skulle kunna gå för sig. 
<sec/>
”Jo,” sade Cristoforo. ”Don Antonio, kyrkoherden, är min ungdomsvän. Han skall icke neka  mig detta.” 
<sec/>
Utsikten att få gå i procession efter det undergörande barnet gladde kvinnorna obeskrifligt. Det  var ju först och främst en stor utmärkelse och  måste dessutom betraktas som någonting särdeles  lyckobringande. De klappade i händerna, de kysste  den gode don Cristoforo, och de, som icke kunde  nå honom med sina läppar, smekte honom under  bordet med fötterna. 
<sec/>
I trots af detta glada bifall syntes don Cristoforo  orolig och bekymrad. Han drack djupt ur glaset  och sade: 
<sec/>
”Kära kvinnor, jag har dock ett mycket stort  bekymmer. Hvem af oss skall bära Jesusbarnet?” 
<sec/>
Kvinnorna ropade: 
<sec/>
”Hvem om icke prästen? Prästen naturligtvis!” 
<sec/>
Och deras rop gladde Cristoforo, fröjdade och  stärkte hans sinne. Han längtade efter att få bära  Jesusbarnet. Men han visste ju icke, om han kunde.  Han hade iakttagit mödrar, bärande sina barn. Han  hade sett, med hvilket ömt och fast grepp de hade  slutit den lille intill sig. Det såg mycket enkelt  ut, men han förstod, att det var en stor och svår  konst. 
<sec/>
”Nej då, nej då!” skreko kvinnorna om hvarandra, uppmuntrande. ”Det är ingen konst alls!” 
<sec/>
Detta lättsinniga tal förargade Cristoforo. Han  slog sina grannar öfver munnen och bjöd dem tiga. 
<sec/>
”Att detta är en stor och underbar konst, ja,  den viktigaste, den enda, som vi verkligen måste  beflita oss om, det vill jag nu lära er. 
<sec/>
Säg! Hvad sker, när barnet har vuxit sig så  stort, att det icke längre kan sitta på sin moders  arm? Hvad sker? Är icke den lille genast färdig  att med stapplande steg vandra den väg, som är  olydnadens, den första syndens? 
<sec/>
Och detta vill jag förklara sålunda: Vi människor  vandra genom ett hårdt rinnande, orent vatten. Denna  flod är lifvet, världen, synden, i hvilken vi alla lefva.  
<sec/>
Hör nu på! Så länge modern med skicklighet  nätt och vigt bär sitt lilla barn, hållande det öfver  vattenytan, så länge är allting godt och väl. 
<sec/>
Men snart blir barnet för tungt, eller är modern  oskicklig att bära. Modern måste släppa sitt barn,  men på det att det icke måtte drunkna, ställer hon  barnet på ett ställe, där vattnet är ganska lågt.  Vattnet når endast öfver den lilles fötter. Och nu  se vi, att, ehuru den lilla varelsen ännu är ett  oskyldigt och godt väsen, ha de små fötterna redan  fått en stor benägenhet att springa olydnadens, den  första syndens vägar. 
<sec/>
Är det icke så?” 
<sec/>
”Jo, jo,” suckade den allvarliga kvinnan. ”Så är  det. Man hinner icke släppa dem, förrän de ska  kila bort till något rackartyg.” 
<sec/>
”Så är det,” fortsatte Cristoforo. ”Och när  barnet nu vandrar olydnadens vägar föres det allt  längre ut på djupet. Dess kropp växer, men samtidigt stiger vattnet hastigt och når snart till lifvet.  Nu besmutsas denna del af det stigande vattnet.  Och de synder, som där hafva sitt säte, frodas. Är  det icke så? Nu syndar människan på mångahanda  sätt med sin kropp.” 
<sec/>
”Ja, ja,” intygade kvinnorna. ”Just så är det.  Det veta vi alla.” 
<sec/>
”Men alltjämt stiger vattnet. Redan har buken  förvandlats till en myndigt befallande djäfvul. Redan  har det onda vattnet afkylt hjärtat, förvandlat det  till en hård och obeveklig tingest. Och alltjämt  stiger vattnet. Strupen och tungan förvandlas och  tjäna villigt det onda. Lögn, bespottelse, förförelsens  ord skalla öfver det smutsiga vattnet. Ögon och  öron bemänges med gyttja, och vi kunna icke längre  se Guds goda och mäktiga verk, ej heller höra Hans  ord. Är det icke så? Och de fromma, barnsliga  tankarna flaxa som förskrämda och maktlösa fåglar  i vår hjärna, innestängda och snart tillintetgjorda  af detta dödens och syndens vatten, som är mycket  kallt och illaluktande. Och nu äro de människor,  som icke äga en god vilja, som icke i ödmjukhet  hafva anammat Guds heliga uppdrag, nu äro de  dömda att förgås. Blinda och döfva, omedvetna som  djur stanna de i floden och föres af strömmen ut i det  haf, som heter evig fördömelse.” 
<sec/>
Kvinnorna suckade. Men Vanna sade: 
<sec/>
”Hvad kommer du med bedröfvelse, präst? Slå  socker i vinet och grina inte. Är vi fördömda, så är  det bäst att roa sig, innan fan kommer. Har Gud  knuffat mig i ån, och vill han inte dra upp mig,  så är det hans sak. Jag plaskar omkring, så länge  jag orkar.” 
<sec/>
Cristoforo smålog belåtet. 
<sec/>
”Du är en klok och ödmjuk kvinna, Vanna utan  byxor. Du har förstått mina ord. Hvad vore väl  Gud för en vettvilling, om han trodde oss i stånd  att torrskodda vandra genom floden? Nej, detta  begär han icke af oss. Hans enda önskan är, att vi  till sistone skola nå andra stranden, där Paradisets  ljufliga ängar utbreda sig. 
<sec/>
Och nu vill jag röja för eder Guds hemlighet. 
<sec/>
Hör på! Jag vill göra er en fråga. Om en människa går ut om morgonen, tanklös och ovetande,  går ut endast för att lustvandra, hur beter hon  sig? Hon stannar, där hon finner det behagligt,  skämtar och glammar. Och när hon tröttnat på denna  plats söker hon en ny. Hon tänker endast på det,  som är henne under ögonen. Så förgår hennes dag  i tanklöshet och mörkret kommer skrämmande och  öfverraskande. 
<sec/>
Men om du ger samma människa ett ärende, om  du anförtror henne en uppgift, som är mycket viktig,  kär och dyrbar? Då beter sig denna människa helt  annorlunda. Kan väl hända, att hennes väg blir  lång och krokig, kan väl hända, att hon mödar sig  med många fåfänga steg för att söka ett nöje eller  undvika ett obehag. Kan väl hända, att hennes tankar  fängslas af tusende ting. Men uppdraget tynger  henne, lämnar henne icke ro. Och när det börjar  skymma, påskyndar hon sina steg. Och då natten  är nära, sliter hon sig lös från allt, som lockar och  frestar. Flämtande och vild af ångest springer hon  mot målet. 
<sec/>
Så, kära vänner, så är det med mig. Jag är  Cristoforo, och Herren Gud har anförtrott mig det  lilla Jesusbarnet, att jag skall bära det oskadt öfver  floden. Alltför länge har jag dröjt i vattnet, och min  kropp har puttrat, som ett kokande köttstycke. Men  nu –” 
<sec/>
Han sprang upp. 
<sec/>
”Se, se!” ropade han. ”Se, att jag bär Jesusbarnet på mina upplyftade händer. Icke en droppe,  har jag låtit falla på barnet –” 
<sec/>
Han lade armen kring Vannas skuldror, lutade  sig ned och hviskade i hennes öra: 
<sec/>
”Mitt älskade, kloka barn. Det är min själ jag  bär. Nu måste jag lägga min själ på stranden. Innan  jag drunknar.” 
<sec/>
Den kloka Vanna sade till sina systrar: 
<sec/>
”Seså, gå nu er väg. Han vill er ingenting mer  i dag. Gå er väg.” 
<sec/>
En efter en lämnade kvinnorna salen. Vanna  hade stort besvär med att lugna prästen, som grät  med hufvudet mot hennes barm. 
<sec/>
”Lugna dig,” bad hon. ”Det ska nog bli bra,  bara du lugnar dig.” 
<sec/>
Och sedan han gifvit henne två tio-lires sedlar,  lofvade hon, att hon själf och alla hennes systrar  skulle följa honom till helgonets hus. Nästa söndag,  som var den fjortonde dagen i juni månad. 
<sec/>
– – –  
<sec/>
Äfven följande afton, torsdagen, begaf sig Cristoforo till värdshuset. Men denna gång kom han icke  ensam. Grefvinnan Adelaide, som hade ett godt  hjärta och som dessutom var mycket nyfiken, gjorde  honom sällskap. Och likaså lady Anne. Den gamla  damens bevekelsegrunder voro dock af allvarligare  art. Hon ville till sin förening insända en rapport  öfver denna märkliga rörelse bland fallna kvinnor  i en italiensk småstad. Hon trodde, att hon gick till  ett väckelsemöte. 
<sec/>
De båda damerna hade äfven – på Cristoforos  enträgna begäran – beslutat sig för att deltaga i  söndagens procession. Och lady Anne hade sökt  öfvertala Bona att göra sammaledes. 
<sec/>
Lady Anne sade: 
<sec/>
”Det förvånar mig, min kära vän, att ni visar så  litet intresse för den förträfflige prästens verksamhet.  Ni vill väl ändå inte påstå, att ni inte gillar hans  mission?” 
<sec/>
Bona svarade: 
<sec/>
”Först och främst tror jag inte på omvändelser.  Och för det andra vill jag på inga villkor vara med  om att hetsa upp den där stackars prästen. Han är  virrig nog ändå.” 
<sec/>
Dessa skäl kunde lady Anne icke förstå. Och  med andäktigt sinne begaf hon sig till väckelsemötet.  Som dock icke uppfyllde hennes förväntningar. Visserligen betedde sig kvinnorna blygsamt nog, och  inga grofva ord eller störande uppträden förekommo. 
<sec/>
Men väckelsepredikanten fyllde ingalunda måttet.  Han tycktes tro, att han alltjämt befann sig i pensionens salong. Han berättade anekdoter och sade  artigheter åt Adelaide, som var nog taktlös att skratta  åt hans kvickheter. 
<sec/>
Mötet blef lyckligtvis kortvarigt. Innan hon gick,  tog lady Anne två af kvinnorna i hand och för att  de åtminstone skulle ha någon behållning af aftonen,  sade hon på bruten italienska: 
<sec/>
”Tro på Jesus och synda icke vidare.” 
<sec/>
Med högt uppskjörtade kjolar lämnade hon  lokalen, följd af don Cristoforo och Adelaide. En skrikande tidningspojke viftade med sin packe under  den gamla damens näsa. Hon köpte ett nummer,  och skulle just stoppa ned det i sin våska, när don  Cristoforo kom fram till henne och tämligen ohöfligt  ryckte tidningen ur hennes hand. 
<sec/>
Han ögnade hastigt öfver de feta stilarna. 
<sec/>
”Hvad är det med honom? Han tog min tidning.” 
<sec/>
Prästen återvände nästan springande till värdshuset. Lady Anne tog den unga grefvinnan under  armen. 
<sec/>
”Han hade glömt något,” sade hon. ”Men hvarför tog han min tidning?”  
<sec/>
När de båda damerna stodo i begrepp att träda  in i pensionens förstuga, kom don Cristoforo med  stora steg uppför backen. Han vinkade åt dem att  stanna. 
<sec/>
”Jag har ändrat mig,” sade han. ”Processionen  skall äga rum redan i morgon.” 
<sec/>
Lady Anne gjorde frågor, men han gick förbi  henne utan att svara. Han steg upp i öfre våningen,  i korridoren smög han sig fram, öppnade dörren till  grefvinnan Bonas rum. 
<sec/>
Han möttes af ett mörker, som påminde om det  där svarta rummet. Han trefvade ängsligt efter den  elektriska knappen. Tände. 
<sec/>
Bona låg på schäslongen. Hon var vaken.  
<sec/>
”Blif inte rädd,” hviskade han. 
<sec/>
”Jag hörde er i alla fall,” smålog hon. ”Men  hvar har ni fått den där katt-tysta gången ifrån?” 
<sec/>
Han sade: 
<sec/>
”Kära donna Bona. Jag har kommit för att be  er om något. Jag har ändrat mig. I morgon blir  processionen. Jag ber er deltaga. Hvarför skulle  ni inte? Det betyder ingenting för er, säger ni. Nej,  låt vara det. Men för mig. För mig betyder det  något. ” 
<sec/>
”Ja, hvad betyder det?” skrattade hon. ”Ännu  en fisk i frälsningsgarnet? Jag tror sannerligen, ni  vill slå rekord. – Men om jag nu inte låter förödmjuka mig? –” 
<sec/>
Han sträckte ut höger hand, sträckte ut fingrarna.  Handen längtade efter någonting. Han kom att tänka  på den där knifven, som så villigt smugit sig in  mellan fingrarna. 
<sec/>
Men han behärskade sig, och han föreställde sig.  
<sec/>
Han sade, att det visst icke var hans mening att  förödmjuka henne. Hvarför skulle han vilja förödmjuka? Han var kommen att upprätta. Och till det  ändamålet bad han henne om hjälp. När en ren  kvinna systerligt närmar sig den fallna, då sker en  Gudi behaglig gärning – 
<sec/>
”Det där tror jag inte mycket på,” afbröt hon.  ”För resten är gränsen mellan de båda kategorierna  så flytande. Ni påstår ju, att jag är mycket lik en  af edra skyddslingar. Hvem vet, att den likheten  bara är en yttre.” 
<sec/>
Han betänkte sig ett ögonblick och svarade, som om det varit ett skämt: 
<sec/>
”Det finns en gemenskap mellan en mycket  hederlig kvinna och en mycket – ohederlig. De  åro båda lika trötta.” 
<sec/>
Han ryckte till af förskräckelse. 
<sec/>
”Kära, goda, blif nu inte förargad på mig. Jag  pratar dumheter, därför att jag är orolig. – Jag vill  säga er en sak. Det har händt mig någonting allvarsamt. Och i morgon måste jag bort härifrån. Ni  behöfver aldrig se mig mer. Jag skall aldrig besvära  er. Tänk på det, donna Bona! Aldrig. När en  stackare, stackare ber er – för sista gången –” 
<sec/>
Hon rynkade ögonbrynen och gjorde ett otåligt  kast på hufvudet. 
<sec/>
”Ja, den är en stackare, som gör sig till en  stackare. – Nå, hvad är det ni vill? Att jag ska  visa mig i kyrkan tillsammans med era damer. Ja,  jag ska, jag ska. Bara ni går er väg.”  
<sec/>
Don Cristoforo lutade sig mot väggen. Som ett  snällt men djupt bedröfvadt barn grät han ymniga,  tysta tårar. 
<sec/>
Bona sade: 
<sec/>
”Ni är envis som ett barn. Jag får väl lof att  stiga ned från mina höga hästar.”  
<sec/>
– – –  
<sec/>
Efter middagen tog don Cristoforo fram tidningen  och räckte den med en ursäkt till lady Anne. 
<sec/>
”Jag hörde tidningspojken ropa om ett mord.  En mycket ruskig händelse. Man har funnit en  ung präst mördad i sin säng. Jag kände honom,  prästen. ” 
<sec/>
När lady Anne frågade efter mördaren, tog Cristoforo tillbaka tidningen och läste: 
<sec/>
”– man antager med visshet, att mördaren är  en kriminaldåre som nyligen rymt från – 
<sec/>
Det egendomliga är,” afbröt han sig, ”att tidningen eller myndigheterna misstagit sig beträffande  den mördades identitet. Inte annat än jag kan förstå,  måste han ha varit en viss don Antonio. Och i  stället har man behagat göra honom identisk med  – gissa hvem! Med don Cristoforo Sciappa! Med  mig! Det är ju obehagligt att finna sig mördad.  Jag måste i morgon dag gå till polisen för att vinna  rättelse. ” 
<sec/>
”Processionen då?” frågade lady Anne. 
<sec/>
”Processionen först, naturligtvis.” 
<sec/>
”Min gud!” jämrade donna Adelaide. ”Tänk  om man skulle möta dåren på gatan.” 
<sec/>
Men Cristoforo lugnade henne: 
<sec/>
”Det är inte troligt, att han hinner så långt. En  stackars dåre blir snart fasttagen.” 
<sec/>
I spetsen för en skara, som bestod af tio skökor  och fyra lösdrifvare, höll don Cristoforo sitt intåg  i det undergörande barnets kyrka. De tre mer eller  mindre förnäma och renhjärtade damer, som väntade honom i koret, måste beundra hans starka,  stora, värdigt uppburna gestalt och det vackra ansiktet, som lyste af lugn glädje. 
<sec/>
Han böjde knä framför altaret, och gick därefter  bort till glasskåpet för att undersöka dess lås. Till  sakristanen, som kom rusande emot honom, ropade  han: 
<sec/>
”Nu är jag kommen för att bära Jesusbarnet. ” 
<sec/>
Sakristanen, som nu blef varse det underliga,  väntande följet, stannade förbluffad och sade: 
<sec/>
”Herr kyrkoherden är i sakristian. Ni får fråga  honom.” 
<sec/>
”Har han nyckeln? – Nåväl, då vill jag hämta  den. ” 
<sec/>
Han höll hatten i beredskap och i samma ögonblick han trädde inom sakristians dörr, satte han  den på hufvudet så, att frambrättet dolde ögonen. 
<sec/>
”Don Antonio,” sade han. ”Jag är en ämbetsbroder, som kommit till denna stad endast för att få  bära det lilla Jesusbarnet. Jag vill bära honom till  hans heliga brud. Som följeslagare har jag fyra lösdrifvare och tretton kvinnor af dåligt lefverne. Det  är min mening, att genom denna handling väcka  deras kärlek till Christum, för att sålunda göra dem  delaktiga af det förlösande blodet.” 
<sec/>
Don Antonio hade haft tid att lämna skåpet, i  hvilket han sysslat och stod nu endast några steg  från främlingen. Hans lilla runda ansikte uttryckte  stor förvåning. Hans röst var dock höfligt kollegial,  då han mumlade: 
<sec/>
”Käre, jag förstår inte? Jesusbarnet? Det  undergörande? Men jag förstår inte –” 
<sec/>
Han tummade förläget på sin nyckelknippa, och  Cristoforo lade märke till, att hans fingrar fastnade  kring en helt liten nyckel af silfver. Cristoforo  pekade. 
<sec/>
”Gif mig den där nyckeln.” 
<sec/>
Men Antonio tryckte nyckelknippan mot sin runda  mage och skakade energiskt på hufvudet. 
<sec/>
”Nej, men käre, jag begriper inte –” 
<sec/>
Cristoforo gick på tå fram till honom, han böjde  sig ned, putade med munnen som till en kyss och  hviskade smeksamt: 
<sec/>
”Lille Antonio – lille hjärtevän – lille puckelrygg –” 
<sec/>
Det rosslade i don Antonios strupe, han böjde  sig baklänges, ville rygga, men kunde icke flytta  fötterna. Och plötsligt suckade han till utdraget som  en gäspning. Med en dof duns föll han.  
<sec/>
När Cristoforo åter trädde ut i kyrkan småskrattade han för sig själf och svängde triumferande  nyckelknippan. 
<sec/>
Men han blef hastigt allvarsam. 
<sec/>
Han gick fram till altaret, böjde knä, reste sig  och öppnade glasdörren. Efter nya tre knäböjningar  sträckte han sig på tå och tog leende det lilla barnet  ur dess nisch. 
<sec/>
Han höll honom med båda händer lyftad öfver  sitt hufvud som en hostia eller en kalk, fylld med  Frålsarens blod. 
<sec/>
Han vände sig mot församlingen och sade:  
<sec/>
”Kära, se nu! Och I skolen alla vara mina vittnen! 
<sec/>
Nu bär jag det lilla Jesusbarnet så, som Gud  har befallt mig. Jag bär min store herre och mästare  Jesum Christum. Jag bär mitt hjärtas älskade lilla  barn högt öfver mitt hufvud, där det ej kan nås af  det smutsiga vatten, i hvilket min kropp skall  drunkna. ” 
<sec/>
I denna ställning förblef han några ögonblick. 
<sec/>
Men när kvinnorna föllo på knä, steg han ned  från altaret. Han höll bilden framför sig och sade: 
<sec/>
”Kära kvinnor, på det att ni nu icke måtte tro,  att jag år en dåraktig präst, som för er till ett löjligt  skådespel, så vill jag uppenbara för er min mening,  min tanke. 
<sec/>
Och hören! – ty detta är ett evangelium. 
<sec/>
Hvem af eder som längtar efter Frälsaren så,  som jag har längtat, hon skall icke förblifva i  floden. Om än vattnet står henne öfver hjässan,  om hon än bit för bit tröttnat och förlamats i synd,  hon skall likväl icke stanna i floden. 
<sec/>
Ty af allt det, som Gud i sin allvishet och makt  har skapat, finnes ingenting starkare, ingenting mer  ofrånkomligt och oöfvervinnligt än längtan.” 
<sec/>
Han föll i tankar. Han började vagga barnet på  sina armar och vyschade sakta. Plötsligt lyfte han  högra handen, gjorde några hemlighetsfullt förklarande rörelser med fingrarna och hviskade. 
<sec/>
”Jag längtade så efter det här lilla barnet – så,  att den där fina tråden, som med styng vid styng  fäster tankarna, den brast.” 
<sec/>
Han skrattade till ett litet hisnande skratt. 
<sec/>
”Nej, nu skall ni få se mitt lilla barn.” 
<sec/>
Han gick utefter raden af knäböjande kvinnor  och visade dem barnet. Men när Vanna ville beröra  honom, slog han henne omildt på fingrarna. Han  hörde kvinnorna hviska: 
<sec/>
”Se hur nätt och ömt, han bär honom! Som  en mor!” 
<sec/>
Då yfdes Cristoforo. 
<sec/>
Men när han visat barnet för hvar och en,  stannade han och betänkte sig. 
<sec/>
”Jag vill, sade han, attJag vill,” sade han, ”att den bland eder, som är  den största synderskan, hon skall vara den första  att kyssa mitt barn.” 
<sec/>
Han gick ibland dem och hotade dem skämtsamt med barnet. ”Det är svårt att välja,” smålog  han. Och den frimodiga Vanna fick åter ett slag.  Äfven Adelaide fick ett lätt litet slag öfver sin kysssjuka mun. 
<sec/>
”Kyss honom!” hviskade han till Bona, när han  strök förbi hennes plats. Han gick åter nedför hela  raden. Men när han för andra gången kom fram  till Bona, stannade han och befallde med hög röst: 
<sec/>
”Du skall kyssa honom.” 
<sec/>
Några bland kvinnorna fnissade till. 
<sec/>
”Kyss honom! – Kyss honom!” 
<sec/>
Plötsligt grep han henne i håret. 
<sec/>
”Har jag inte mördat för din salighets skull?”  röt han. Och han förde bilden så omildt till hennes  mun, att läpparna började blöda. 
<sec/>
Därpå bjöd han kvinnorna följa sig. Med raska,  spänstiga steg gick han mot porten, hvars förhänge  lyftes åt sidan af osynliga händer. 
<sec/>
Det är mina änglar, tänkte Cristoforo. 
<sec/>
I nästa ögonblick var han omringad af gendarmer. 
<sec/>
”Hvad har jag gjort?” frågade han. 
<sec/>
”Anklagad för att hafva mördadt don Cristoforo  Sciappa. ” 
<sec/>
”Ja,” sade han lugnt ”Det är sant. Jag har  mördadt mig själf.” 
<sec/>
Han kysste bilden och lämnade den åt sakristanen. 
<sec/>
Gendarmerna satte på honom handklofvar, och  han gjorde icke något motstånd. Men när kvinnorna  började jämra, stampade han i marken och skrek: 
<sec/>
”Kvinnor äro dummare än gäss. Jag skulle  aldrig ha befattat mig med dem.” 
<sec/>
– – –  
<sec/>
Lady Anne måste bäras hem och genast intaga  sängen. Grefvinnan Adelaide råkade i svåra gråtparoxysmer, öfver hvilka hon skämdes. Hon såg  ju, att donna Bonas ögon voro fullkomligt torra.  
<sec/>
”Jag – gråter bara – af nervositet,” bedyrade hon mellan snyftningarna. ”Och så var det ju  hemskt –” 
<sec/>
Men donna Bona strök henne med ovanlig blidhet  öfver håret. Lugnt och tungt, en smula släpande  sade hon. 
<sec/>
”Gråt, kära barn! Gråt!”  
<sec/>
Och hon tillade efter en stund: 
<sec/>
”Hvarför skulle man inte gråta? Om man kan.” 

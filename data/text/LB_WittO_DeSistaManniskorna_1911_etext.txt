<title1><hi rend="i">De sista människorna</hi></title1>
<title2><hi rend="i">De sista människorna</hi></title2>

<chapter/>
<chaptername>Berlin</chaptername>

<chaptername>KAP. 1.</chaptername>

<chaptername>I Berlin</chaptername>

<sec/>
Det fanns en mycket intresserad åhörare ibland den skara människor som en afton hade samlats i »Uranias» föreläsningssal i Berlin. En ung man, hvars ögon strålade af intelligens, medan blicken följde hvarje rörelse af föredragshållarens läppar, satt lätt framåtböjd för att bättre höra de enstaka orden. Hela hans person vittnade om spändt intresse och odelad uppmärksamhet. 
<sec/>
Det ämne, som behandlades, var också väl ägnadt att väcka intresse och att rycka åhörarne med sig. Plakaten hade meddelat, att en ung, berömd doktor N. U. S. Zwieback skulle tala öfver ämnet: »Mänsklighetens framtida utveckling» och hvarenda plats var redan långt före den bestämda tiden upptagen af en förväntansfull publik. 
<sec/>
Talaren sökte påvisa, att hela den nu lefvande mänskligheten samlad till ett helt kunde i sina evolutions faser parallelliseras med den utveckling nedigenom tiderna, som dess högsta ras genomgått. Härifrån sökte han öfvergå till individens likhet med de olika raserna, sökte påvisa, hurusom barnet svarar mot den okultiverade, ynglingen mot den högre utvecklade rasen och mannen mot den lifskraftiga nation, som arbetar och sträfvar framåt i ständig växt och utveckling. Han framhöll, huru slutligen åldringen liknar den öfverkultiverade nation, som icke längre står i sin fulla, blomstrande kraft utan tvärtom är stadd i bakåtgående både hvad folktal och annat beträffar. 
<sec/>
Den unge mannen i auditoriet gjorde ovillkorligen en liten rörelse af otålighet – endast en helt liten rörelse. Han var hvarken tysk eller fransman men han kunde dock icke undgå att märka föredragshållarens tydliga hänsyftning på det »förfinade» Frankrike. 
<sec/>
»Detta urartar till ett slags politiskt föredrag,» tänkte han. »Jag undrar hur detta slutligen ändar.» 
<sec/>
Men talaren fortsatte: 
<sec/>
– När nu hela vår samtid i sina olika faser kan förliknas med en ras’ utveckling genom tiderna och samtidigt med en individs utvecklingsgång, så följer logiskt af detta, att vi kunna sammanlikna hela mänsklighetens utveckling med en persons. Och dit är det, jag vill komma. 
<sec/>
Och han fortsatte, med många människors och i synnerhet med tyskarnes böjelse för att idissla det redan sagda: 
<sec/>
Människan gifver oss genom sitt lif en bild af hela mänsklighetens historia. Barnet visar oss, med dess naiva världsåskådning våra förfäders, synnerligast våra urförfäders, okonstlade väsen och primitiva kulturbegrepp som i en spegel. Gossen och flickan peka på tider af ett mera framskridet utvecklingsstadium. Ynglingen och ungmön spegla tider, då idealen bröto sig väg öfver världen, då guldmakeriet och tron på de vises sten fann en passande jordmån till frodig växt. Tiden då vidskepelsen kommenderade förnuftet att lydigt följa dess minsta vink, då korstågen, religionskrigen och den hårresande tortyren voro herrar äfven i de högst kultiverade samhällen. 
<sec/>
Den unge, mera mogne mannen och den unga, mognande kvinnan symbolisera afgjordt vår egen samtid, tiden som vi alla just nu genomlefva, tiden med den ohämmade gransknings- och forskningslusten präglad på sin panna. Nyfikenheten, som vi kunna kalla det, behärskar alla sinnen. Allt vilja vi utforska: Nilens källor, nordens och söderns poler, lifvets innersta kärna och väsen, elektricitetens natur, synens, hörselns och luktens mysterier. Så intensivt som i våra dagar har aldrig vetenskapen experimenterat, aldrig någonsin samfärdsel, litteratur och granskning florerat. Allt, sammanslaget, gifver oss tydligt nog bilden af den unge, lifskraftige, framåtsträfvande mannen. Framåt vill han – han skådar framtidslandet, som han vill eröfra. Allt måste han försöka. Han känner sin inneboende brännande lifslust och arbetsglädje. Och på hvilket älskligt fält åskådliggöres ej vår samtids »nyfikenhet» genom ungmöns skälfvande undran framför äktenskapets ännu slutna förlåt – – – –  
<sec/>
Men samtidigt, jag kan ej underlåta att påpeka detta, vidlåder det vårt släkte i våra dagar åtskilligt af den icke fullt mognade människans många bizarra påfund, såsom modegalenskap, sportfåneri, förakt för det gamla och en allt för stor kritiklös entusiasm för vetenskapen. 
<sec/>
Allt detta just de osvikliga tecknen på en människa, som står i öfvergången till att blifva fullt, helt och normalt utvecklad. 
<sec/>
För mig existerar det intet tvifvel; vi, ni mina ärade åhörare såväl som jag, vi lefva allesamman med i denna period af mänsklighetens historia. Bakom oss ligger människosläktets barndoms- och ungdomstid. Vi börja att mogna. 
<sec/>
Och där, framför oss åter? Där ligger ett ännu mycket mera framskridet stadium än vårt. Där står bilden af den fullt utvecklade, lifskraftiga mandomen, den, som fullständigt målmedvetet går sin väg rakt fram. 
<sec/>
Där – just på gränsen till denna mandom stå vi. 
<sec/>
Och sedan? 
<sec/>
Sedan lefva våra efterkommande i sin tur med i jordelifvets vimmel, utvecklas och skrida framåt och uppåt. 
<sec/>
Och så? 
<sec/>
Ja, så är lagen lika gifven och viss för hela vårt släkte som för individen. Mänskligheten åldras, går åter i utförsbacken tills den slutligen upphör att existera på detta klot: 
<sec/>
Den dör. 
<sec/>
Tillåten mig, ärade åhörare, att upprulla tvenne bilder för eder inre syn, endast två, ty flera finnas ej. 
<sec/>
När nu hela mänsklighetens saga hittills liknar individens utvecklingsfacer, hvarför skulle så icke dess tillkommande historia likna den unge mannens framtida lefnadsöden? Natura non facit saltus. Alla mänskliga väsen måste dö. Vårt människosläkte skall också försvinna. Det är endast en logisk slutledning, ty det är den unge mannens öde. Förresten gifves i våra dagar ingen, som tviflar på den saken. 
<sec/>
Men – hvad som intresserar oss mest är: Huru kommer döden att blifva? 
<sec/>
Se här den ena bilden: 
<sec/>
Ett människolif ändar genom en olyckshändelse, sjukdom, yttre våld eller liknande. 
<sec/>
Och den andra taflan: 
<sec/>
En människa svinner sakta hän, utandas lätt sin sista suck på grund af mekanismens naturliga oförmåga att längre hålla lifslågan brinnande. 
<sec/>
Ett af dessa öden väntar också mänskligheten. 
<sec/>
Men hvilket? 
<sec/>
Jag tror, att man, för att döma efter alla sannolikheter ej behöfver frukta för det förstnämnda alternativet. Katastrofer äro oerhördt sällsynta i det vist inrättade och gudomligt styrda universum. 
<sec/>
Tvärtemot – allt talar för det antagandet, att vår mänsklighet går framåt mot ett långt, dådrikt jordelif och ett stilla, lugnt och naturligt hänsvinnande, ändande med en fridfull död. 
<sec/>
Blott dessa två perspektiv hafva vi att se fram emot. Som nyss sades: ett evigt lif på denna planet är en omöjlighet. 
<sec/>
Liksom Jupiter, som ännu icke har fått ett enda spår af organiskt lif på sin yta, visar oss, hurudan jorden en gång var i dess morgon, således tyder Mars’ tunna atmosfär på, att den är en planet inom systemet, som är mycket längre framskriden än jorden nu. Och vår drabant, månen, är den förkroppsligade bilden af en fullständigt död himlakropp, precis en sådan, som Tellus till slut skall blifva. 
<sec/>
Och en lefvande mänsklighet på en liflös planet är en omöjlighet. Mänskligheten kommer att dö på ett stilla, naturligt sätt. 
<sec/>
En fråga, som då intresserar oss är: 
<sec/>
När skall detta ske? 
<sec/>
Det kan möjligen förefalla dristigt att uttala någon profetia om detta, men, om vi hålla oss fast vid den tråd, som jag har försökt att låta genomlöpa mitt föredrag, torde det knappast blifva så svårt att anställa en sannolikhetsberäkning. 
<sec/>
Det går en otroligt sträng logik igenom allt som existerar, och allt i himmel och på jord styres efter en enda, enkel naturlig lag. Hos himlakropparne kallas den gravitation och strålningstryck, hos djuren heter den instinkt och drift, hos människan har den rang, heder och värdighet af den fria viljan. Men i verkligheten finnes det ingen fri vilja. Allt, som sker är blott en länk i den eviga kedjan af händelser, som komma af orsak och verkan. Helig är den lagen, sträng är den och en är den. Och det, som i princip gäller den mänskliga individen, det gäller också hela människosläktet. 
<sec/>
Nu, i dag, i morgon och i dessa år stå vi, som jag ofta sagt, på den unge mannens utvecklingsnivå. Jag skulle frestas, att fastslå hans ålder, till omkring 25 år. Och många saker tala för, att denna ålder godt passar in på sammanställningen i sin helhet. Tänka vi nu på de tusenden af år som vi känna mänsklighetens historia, så är individen alldeles icke så särdeles mycket förändrad på hela denna tid. Människan nu och för 5000 år sedan framvisar oerhördt stora likheter. Jag är benägen att sidoställa den människa, som lefde för 5000 år sedan med en 20 års yngling och vår egen tidsålder med en 25-årig man. Och efter denna supposition svarar då jämt 1000 år hos det mänskliga släktet mot ett år af individens. Från det ögonblick människan framträdde på jorden som en verklig, öfver djuret höjd och åtskild individ skulle sålunda 25.000 år hafva förflutit. 
<sec/>
Visserligen påstå en hel del forskare, att påträffade skeletter äro högst betydligt mycket äldre, men dessa påståenden äro mycket sväfvande och i högsta grad osäkra. De äro så fantastiska, att de saklöst kunna lämnas fullständigt ur räkningen. 
<sec/>
Och framföre oss, in i den tidernas natt, som ligger framför oss? 
<sec/>
Ja, det mest sannolika är, att människosläktet i sin helhet lefver så länge, som individens medellifslängd beräknas att vara – proportionellt. 
<sec/>
Och denna kan anslås till 45 år. 
<sec/>
Allt detta är naturligtvis relativt. Har människan uppträdt allaredan tidigare än för 25.000 år sedan, så är också dess framtid längre än 20.000 år och så vidare. 
<sec/>
Om 20.000 år skola våra sista efterkommande slutas i den eviga hvilans famntag. 
<sec/>
Dock – det finnes ett mycket viktigare faktum, än det nyss påpekade, om medellifslängden hos individen, hvarpå jag bygger mitt antagande och detta faktum gör att min teori har den absoluta sanningens prägel öfver sig. 
<sec/>
Hvad jag hänsyftar på, är släktets förmåga att bibehållas, att fortplantas, att ersätta antalet bortgående individer med nya. Utan denna förmåga måste släktet dö ut. 
<sec/>
Här måste vi fästa vår uppmärksamhet på kvinnan. Först och främst hon har betingelserna för allt mänskligt lifs bestånd. 
<sec/>
När kvinnans konceptionsförmåga upphör, när hennes »klimatiska år» inträder, då blifver all vidare afling af nya människor slut. Hvad hjälper det om mannen är aldrig så duglig till befruktning, om han helt till sina sjuttio år och däröfver har förmåga att fortplanta släktet – den med honom då jämnåldriga kvinnan kan ej längre undfå. Hon är steril. 
<sec/>
Denna kvinnans öfvergång till absolut aflingspassivitet äger som regel rum mellan hennes fyrationde och femtionde år. Ibland litet förr, ibland något senare, men vanligtvis vid en ålder af 45 år. 
<sec/>
Och just i detta och i sammanstämmandet härmed och medellifslängden, ser jag det säkraste och viktigaste stödet för min teori, ett verkligt bevis för sanningen af denna åskådning. 
<sec/>
– Med tillhjälp af ett scioptikonarrangement framvisade nu föredragshållaren i förstorad skala en följd af tabeller, hvilka endast skulle trötta läsaren alltför mycket att här meddela. Med vetenskaplig hårfinhet visade dessa tabeller, att den framsatta teorien med all sannolikhet måste anses såsom fullt korrekt och logisk. 
<sec/>
Därpå återtog han föredragets röda tråd: 
<sec/>
Att söka skildra nu hurudant mänsklighetens öde då kommer att gestalta sig, hurudan jorden skall komma att se ut efter dessa 20.000 år, är något, som för oss ut på fantasiens gungande grund. Det passar icke den strängt allvarlige och torre vetenskapsmannen att dryfta sådant. Det är skaldens och diktarens sak. 
<sec/>
Men ett är säkert, det, att vi ännu i många tusen år komma att gå framåt innan mänsklighetens åldringstid kommer. Och oomstörtligt visst är också det, att vi nu endast befinna oss på tröskeln, och att saker, som vi nu endast ana, i sinom tid skola finna sin lösning på ett lika naturligt som enkelt sätt. 
<sec/>
Den senare tidens storslagna uppfinningar och upptäckter äro blott leksaksexperimenter emot hvad som komma skall. 
<sec/>
För oss är det ofattbart till hvilka konsekvenser upptäckten af radium, Röntgenstrålarne, Bequerelstrålarne, radiotelegrafi och den trådlösa telefonen kommer att föra. Vi ana icke ens hvarthän Häckels, Loebs och Bosses geniala idéer kunna föra våra barnbarns barns tankar och handlingar. 
<sec/>
Det enda positiva som vi veta, är att mänsklighetens fulla mannakraft ännu icke är uppnådd men att den med säkerhet kan föreställas att inträffa i sinom tid. 
<sec/>
Denna visshet om att vi gå framåt, att våra efterkommande skola fortsätta vårt arbete och vår sträfvan, bör lindra den bitterhet och sorg, som sänker sig öfver sinnet vid tanken på den kommande åldringstiden. 
<sec/>
Kanske blifver dock denna tid, huru orimligt det än kan tyckas, just jordens guldålder. Helt säkert ha då alla vilda passioner slocknat, liksom jordens vulkaner då äro slocknade; troligtvis gå icke då lidelsernas böljor längre högt, de äro som allt jordens vatten bundna i isens länkar; de stormande, fanatiska sinnesstormar som nu brusa genom människosjälarne äro försvunna, liksom orkaner och stormar i atmosfären tillhöra sagan blott; inga sorgsna stämningar förmörka de sista människornas sinnen liksom det ej heller finnes skyar och moln i dåtidens klara, alltid blåa luft. Och fridfullt, oändligt fridfullt ingår det jordiska människoslägtet efter en fyratiofemtusenårig verksam tillvaro i den eviga hvilan. – 
<sec/>
– Doktor Zwieback bugade för auditoriet. Föredraget var slut. 
<sec/>
En dundrande applåd belönade föredragshållaren för hans originella framställning, men det bör tilläggas, att publiken utgjordes alldeles öfvervägande af personer, som utan kritik emottogo hvad som bjöds dem. 
<sec/>
Naturligtvis är det af föredraget, som vi ofvanför sökt återgifva, endast en blek och svag skugga af dr. Zwiebacks glödande och fantastiska tal. 
<sec/>
Vi skola icke inlåta oss på någon kritik af detta föredrag. En sådan skulle trötta läsaren allt för mycket; vi skola i stället söka skildra den kedja af tilldragelser, som blefvo den omedelbara följden af detsamma. – 
<sec/>
Salen tömdes och den unge mannen, som vi allaredan hafva lagt märke till bland åhörarne och som med sådant lefvande intresse hade följt föredraget, stod nu framför garderobdisken och viftade otåligt med sitt röda kontrollmärke: 
<sec/>
»Bitte dreihunderteins.» 
<sec/>
Men han fick lugna sig. 
<sec/>
Och medan han stod där, otåligt väntande hände det honom något besynnerligt. 
<sec/>
Han kände, huru en blick formligen borrade sig in i hans nacke och genom sin oemotståndliga makt tvingade honom att vända sig om. Helt och hållet viljelös lät han den hypnotiserande kraften leda sina blickar. 
<sec/>
På en afsats i trappan, som förde ned från logerna, stod, smärt och hög öfver mängdens hufvuden en ung flicka. Då deras ögon möttes, såg han, huru hennes fina ansikte färgades af en liflig rodnad. Hans blod sköt också likt en svallvåg från hans hjärta upp i hans kinder. Han kände sig som berusad. Men genom detta rus ljöd det för hans öron likt en inre hviskning: »Där står din tillkommande. Hon eller ingen. Nu står du på ditt ödes tröskel.» 
<sec/>
Dessa ord voro så tydliga, som hade de uttalats af en mänsklig stämma bredvid honom. Som fjättrad stod han där och lät sina ögon fördjupa sig i hennes magiskt förtrollande blick. Han kände, huru deras själar i dessa korta ögonblick smälte samman, förenades för tid och evighet. 
<sec/>
Ur denna hänryckning ref honom emellertid en manlig stämma brutalt: 
<sec/>
»Kom nu Mira, här har du din hatt och kappa.» 
<sec/>
Förtrollningen var bruten. 
<sec/>
En äldre, distinguerad herre med ett välansadt, gråsprängdt skägg hjälpte den unga flickan på med kappan. Vår unge man, som vid denna syn åter med ens stod inne i den gråa verklighetens värld, ropade åter in öfver garderobsdisken: 
<sec/>
»301, 301.» 
<sec/>
Nu fick han genast sin öfverrock och hatt utlämnade, hvilka han skyndsamt iförde sig och stormade ut just tids nog för att se den gamle herrn stiga in i en vagn, hvars dörr låstes, och köra bort med den sköna okända. 
<sec/>
Hans första tanke var att finna en droska och följa efter, men någon ledig sådan fanns icke att uppdrifva. Han hade därför ingen annan utväg än att försöka att hålla steg med den bortilande vagnen till fots. Och med hela sin själ upptagen af den kvinnliga uppenbarelse han nyss skådat kände han knappt jorden under sina fötter – han snarare flög än gick. Dock – vagnen försvann spårlöst för honom. 
<sec/>
Förgäfves sökte han att klargöra sig sina intryck; det lyckades honom icke. Blodet brände i hans ådror, hjärtat slog oroligt och allt gick rundt i hans hufvud. Nästan alldeles omedvetet hamnade han i ett af de små, fina kaféer hvaraf Berlins centrum har en stor mängd. Och under de tvenne, väldiga, hvitblommiga syrénbuskarna, där han satt sig var han fullständigt dold för de andra gästerna, medan han själf hade god utsikt öfver publiken. Salen var hållen i hvitt och guld, och denna kombination gjorde den rikt upplysta lokalen ännu mera strålande. Under det att Händels Largo mildt påverkade hans sinnesstämning och ett glas isvatten med citron afkylde hans heta blod blef han mer och mer entusiastisk. 
<sec/>
»Mira, ett stjärnenamn – sannerligen, här passar namnet! En himmelsk uppenbarelse var hon.» 
<sec/>
Så försjönk han åter i tankar. 
<sec/>
»Min Gud!» 
<sec/>
Utropet kom från den unge mannen under de blommande syrénerna. Kyparen kom springande med vinlistan, men afvisades. 
<sec/>
»Hon är ju svenska,» fortsatte han. »Den gamle mannen, förmodligen hennes far eller en gammal farbror, tilltalade henne ju på mitt eget modersmål. Nå, så skall det väl icke blifva någon svårighet att hitta reda på dem i Berlin.» 
<sec/>
Han beställde en massa tidningar till sitt bord och började att genomsöka deras listor öfver de utländska resenärerna på de olika hotellen. 
<sec/>
»Besynnerligt,» mumlade han, »högst besynnerligt, att jag ej strax uppfattade att hon var svensk. Men så är det att låta sig alldeles bortkollras, jag måste ha stått som en stor tölp för henne och sett åtskilligt drumlig ut.» 
<sec/>
Och han fortsatte att genombläddra tidningarne – – – –  
<sec/>
Någon slog honom lätt på skuldran, och en gammal stockholmsvän stod framför honom. 
<sec/>
»Du här, Jobom,» utropade vår unge man. »Hvad tusan gör du i Berlin? Slå dig ned här hos mig, om du är ensam, och berätta.» 
<sec/>
»Jo, tjänare,» svarade doktor Jobom. »Jag är här på genomresa, men du, min käre Erling Svahn, hvad bedrifver du i Spreestaden?» 
<sec/>
»Jag,» svarade Erling, »har uppehållit mig här en tid för att studera de storslagna tyska elektricitetsverken. Som ingeniör, och i synnerhet som elektrotekniker måste man följa med i våra dagar, ser du.» 
<sec/>
Karlshamnspunsch och vatten rekvirerades – men samtalet ville icke riktigt komma i gång, ty Erling Svahn var tyst och sluten. 
<sec/>
»Hvad är det med dig,» frågade Jobom. »Du är ju alltid så glad och munter. Nu sitter du och tiger?» 
<sec/>
Erling såg endast drömmande framför sig. 
<sec/>
»Tror du på kärlek vid första ögonkastet,» frågade han slutligen. – 
<sec/>
– Gustaf Jobom var läkare. Hans specialfack var nervsjukdomar. Det föll sig alldeles af sig själf för honom att betrakta alla människor såsom vissa objekter och alla deras olikartade sinnesstämningar såsom »intressanta fall». Därför grep han också strax Erlings hand och kände honom på pulsen. 
<sec/>
»Pulsen ganska normal,» mumlade han. 
<sec/>
Så svarade han: 
<sec/>
»Jo, det plägar förekomma. Är du kär?» 
<sec/>
»’Kär’ är ett banalt ord,» genmälde Erling, »jag är galen, berusad af ett himlaboret väsen – – – –  » 
<sec/>
»Så, så. Sakta i backarne,» sade Jobom, och så berättade Erling tilldragelsen. Ju mera doktorn hörde desto mera öfvertygad blef han emellertid om, att denna kasus hörde till de allvarsamma. 
<sec/>
»Ja, ja,» sade han till slut, »det är väl ingen annan råd än att jag får hjälpa dig att söka reda på flickan, min käre Svahn.» 
<sec/>
De funno emellertid intet i tidningarne och begåfvo sig istället för att telefonera till de olika hotellen till Lagergrens konditori invid slottet hvarest många svenskar, som gästa Berlin, pläga notera sina namn i en liggare. 
<sec/>
Här funno de, hvad de trodde vara ett spår. En herre vid namn S. Albertz och samman med honom en ung dam, M. Albertz hade på förmiddagen antecknat sina namn och sin bostad. De bodde på Savoy-hotellet. 
<sec/>
Nästa förmiddag förhörde sig Erling på detta hotell. Jo mycket riktigt där hade bott en herre och hans dotter, men just med morgontåget hade de afrest. Hvarthän? Till Stockholm. 
<sec/>
Med samma dags aftontåg reste Erling till den svenska hufvudstaden. 
<chapter/>
<chaptername>Stockholm</chaptername>

<chaptername>KAP. 2.</chaptername>

<chaptername>I Stockholm</chaptername>

<sec/>
I den rike konsul Svahns vackra villa på Djursholm sutto – ungefär en månads tid sedan Erling och Gustaf Jobom träffats i Berlin – konsuln och hans fru, samtalande vid frukostbordet. 
<sec/>
»Är inte Erling ännu uppstigen?» frågade konsuln. 
<sec/>
»Ack, jo,» genmälde hans fru, »allaredan klockan åtta hade han tillsagt chauffören att hålla hans automobil i ordning. Han drack en kopp kaffe på sitt rum och reste strax därpå till staden.» 
<sec/>
»Såå! Jag tycker ej om hans sätt under sista tiden. Uppriktigt sagdt, tycker jag, att han kom för snart hem från Tyskland, och här gör han ingenting annat än flackar omkring på sin automobil.» 
<sec/>
»Men bed honom då återvända till utlandet, gubbe lille!» 
<sec/>
»Jag har försökt. Hjälper inte.» 
<sec/>
Konsul Svahn öppnade sin morgontidning och genomögnade den. 
<sec/>
»Seså för fan!» utbrast han. 
<sec/>
»Hvad är det som upprör dig?» 
<sec/>
»Se här, läs själf!» och han räckte sin hustru tidningen, pekande på en annons å näst sista sidan. 
<sec/>
»Läs själf.» 
<sec/>
Och fru konsulinnan läste följande lilla annons: gifver Herr S. Albertz’ adress till E. S., denna tidnings byrå. 
<sec/>
»Nå, än sedan, lille vän?» 
<sec/>
»Det är Erlings påhitt!» 
<sec/>
»Hur så. Kan det ej vara en annans initialer?» 
<sec/>
»Nej, det är han. Efter sin återkomst – har jag verkligen ej berättat dig detta – har han ställt till all möjlig villervalla genom att beordra hela kontorspersonalen att söka efter en S. Albertz. Affärerna ha försummats och alla bref gälla först och främst denne fördömde S. Albertz. Till alla städer, byar, alla byråer, postverket, telegrafverket, hafva bref med förfrågningar afsändts – dock utan något som hälst upplysande svar. Själf far han omkring som en tok på gator och vägar och bara stirrar – stirrar på alla mötande. Troligtvis letar han efter denne S. Albertz.» 
<sec/>
»Stackars min Erling, hur kan det vara fatt med honom?» undrade frun. 
<sec/>
»Jag vet ej,» svarade hennes herre och man, »men det måste blifva ett slut på detta, och det i morgon dag,» och han reste sig, kysste sin fru på pannan till afsked och begaf sig till kontoret. 
<sec/>
Försommarsolen lyste klar och grann öfver åkrar, ängar och skogar, glittrande blå böljor slogo mot sandiga stränder, små, ulliga sommarmoln syntes på himmelen, fåglar flögo upp i massa, skrämda af automobilen, som rullade fram pustande och stönande, backe upp och backe ned. Allt andades friskhet, lif och glädje, blott unge Erling var ej glad. 
<sec/>
Han sökte, utan att finna, ett spår eller en ledtråd, som han kunde följa. I öfver tre veckor hade han letat och gjort efterforskningar, besökt muséer, farit igenom hufvudstaden kors och tvärs, granskat hotellens resandeböcker, men gjort allt förgäfves. 
<sec/>
Nu började han ändtligen själf inse, att allt detta sökande vore planlöst. När allt kom omkring, så visste han ju ej ens om den unga dam, som bar namnet M. Albertz var identisk med den som han föresatt sig att söka efter och det blef mer och mer klart för honom, att detta alls icke var så säkert. 
<sec/>
Han hade sagt sig detta hundrade gånger, och dock – fortsatte han att söka. Det vore i alla fall underligt, menade han, om denne man och denna unga kvinna skulle ha kunnat spårlöst försvinna. Voro de svenskar, borde man väl finna dem genom något af de medel, som han försökt. 
<sec/>
Han hade kommit från stadens vimmel ut till en af de lugna, fridfulla villastäder, som skänka Stockholm så mycken skönhet och så stort behag. Villa vid villa, blomstersmyckade trädgårdar och ansade häckar, träd i rad vid vägens diken så långt ögat kunde nå. 
<sec/>
Det låg en liten, inbjudande täck villa i romersk stil vid vägen där Erling just nu susade fram. Den skymtade mellan träden som ett snöparti, kvarglömdt från våren mellan gräs, tussilago och blåsippor. Och kommen närmare såg Erling något annat hvitt lysa mellan trädens smäckra stammar. Under doftande hägg och blommande körsbärsträd stod en ung flicka och plockade en stor kvast af blommor, som skulle pryda rummen. 
<sec/>
Erling hade nu kommit alldeles fram till villan och trodde ej sina ögon – ty där stod hans saknade Mira – flickan i blommande lund var hon, som han så länge efterspanat. 
<sec/>
Hjärtat tycktes stå stilla i hans bröst. 
<sec/>
Och i ett nu bromsade han automobilen. En stöt – ett väldigt surrande – och både Erling och chauffören slungades ur. Så med ens – ungefär samtidigt – kom explosionen. Benzinhästen splittrades och spillrorna flögo rundt omkring. 
<sec/>
Mira hade hört automobilen. När den passerade, hade hon tittat upp. – Hon hade hört en man ropa hennes namn – och genast igenkänt honom och därpå sett, huru han handlöst kastades ur, när den oerhördt kraftiga explosionen kom. 
<sec/>
Utan betänkande skyndade flickan dit. Där låg Erling som en liflös massa, till hälften i diket, till hälften på landsvägen. 
<sec/>
»Pappa, pappa!» ropade flickan och den gamle herre, som i Berlin varit i Miras sällskap, kom hastigt utspringande ur villan med bestörtning målad i sina drag. Han kombinerade knallen med flickans rop och frågade förfärad, hvad som händt, om hon vore sårad eller skrämd. Situationen blef i hast förklarad, och innan ännu nyfikna grannar hunnit samlas, hade Mira och fadern med tillhjälp af tvenne tillskyndande tjänare, burit Erling in i villan. Chauffören satt lugn på dikesrenen och gned sitt ena knä – han hade på insidan fått en liten rispa, men var eljest alldeles oskadad. Och under det man åt Erling ägnade de trägnaste omsorger fick chauffören redogöra för hans namn, adressen till hans närmaste anhöriga och sådant, hvarpå den gamle, välvillige mannen syntes skynda till telefonen. 
<sec/>
Efter tio minuter anlände en skicklig läkare och efter en halftimme konsul Svahn och hans fru. 
<sec/>
Den gamle herrn mötte dem på trappan. 
<sec/>
»Mitt namn är Lemon, rentier. Hvilken sorglig händelse!» 
<sec/>
»Mitt barn! Min Erling!» utbrast modern. »O, min Gud, lefver han?» 
<sec/>
»Lugn min fru! Er son lefver. Ingen inre skada kan påvisas – men han har fått en allvarlig hjärnskakning. Han är fortfarande sanslös.» 
<sec/>
I ett soligt, ljust och gladt gästrum låg Erling – nedbäddad i en säng, hvars svällande kuddar ingalunda tydde på ett sjukläger, och bredvid den sjuke sågo de inträdande en underbart vacker flicka. 
<sec/>
»Min dotter Maria,» hviskade herr Lemon och presenterade. 
<sec/>
Doktorn var en gammal bekant till konsul Svahns. Han tryckte deras händer och tröstade den högljudt snyftande modern med att Erling snart nog skulle återkomma till medvetande. 
<sec/>
»Lugn är, hvad han behöfver,» sade doktorn. »Ett absolut ostördt lugn. Han är nu försänkt i djup dvala. Jag tror, att den kommer att vara i öfver ett dygn. Att med våldsamma medel söka rycka honom ur den, vore måhända döden – i alla fall ytterst farligt.» 
<sec/>
»Men då kunna vi ej få honom med oss hem!» snyftade modern. 
<sec/>
»Nej, min fru. Det är absolut omöjligt. Er son får ej röras ur stället på flere dygn. Men jag är säker på att herr Lemon och hans dotter – efter hvad de sagt mig – med gästfrihet skola låta honom tillbringa dessa dagar under sitt tak.» »Nej,» sade konsul Svahn, »det stämmer ej öfverens med mina principer. Erling måste flyttas – jag vill ej, att min son skall ligga främmande till last.» 
<sec/>
»Min vän,» sade doktorn, »du får gifva dina principer en god dag om du ej vill taga lifvet af din son.» 
<sec/>
»Han får ej lämna detta rum utan doktorns tillåtelse,» inföll nu den unga flickan med en bestämdhet, som förvånade. »Pappa, jag vädjar till dig och till eder, herr doktor! Det var jag, som fann honom. Min är han, ty jag kom först till hans sida efter fallet.» 
<sec/>
Det blef naturligtvis så ordnadt, att Erling öfverlämnades i familjen Lemons vård. Hans moder fick sig anvisadt rummet bredvid trots ytterligare protester från faderns sida. 
<sec/>
Och alltjämt låg Erling medvetslös, 
<sec/>
Samma dags eftermiddag anmälde kontorspojken för konsul Svahn, att doktor Jobom önskade ett samtal. 
<sec/>
»Bed honom stiga in!» 
<sec/>
Gustaf Jobom hade läst i dagens tidning om den sorgliga händelsen. Han kom för att höra, huru hans vän befann sig. 
<sec/>
Men det var blott sorgliga underrättelser, som konsuln hade att gifva. Erling visade intet tecken till sans ännu. 
<sec/>
Så gled samtalet om sonen allt längre och längre. 
<sec/>
»Ni och min son träffades ju nyligen i Berlin?» sade konsuln. 
<sec/>
»Ja, det äger sin riktighet.» 
<sec/>
»Uppriktigt sagdt, herr doktor! Allt sedan den resan har Erling ej längre varit sig lik.» 
<sec/>
Och nu redogjorde han för det, som vi hört honom nämna vid frukostbordet. 
<sec/>
»Och här,» slutade konsuln, »ligger nu ändtligen lösningen på Albertz-problemet.» 
<sec/>
Han pekade på ett bref och räckte det till Jobom. – Denne läste: »– – – – – – – – – – – – – – – – –  Den omfrågade mannen och hans dotter Mathilda gästade endast en dag Askersund. Han är bosatt i Amerika och sökte gamla minnen i fädernestaden. Det förundrar mig ej, att du ej har kunnat finna rätt på namnet Albertz, då mannen i fråga reste härifrån med det ingalunda ovanliga namnet Andersson. Vid det här laget äro de båda resenärerna åter i Amerika – – – – – – – – – – – – – – – – – – – – – » 
<sec/>
Nu blef det Gustaf Joboms tur att berätta – och han omtalade händelsen i den tyska hufvudstaden. 
<sec/>
»Men då blir ju den sista villan värre än den första,» sade konsul Svahn. »Väl tillfrisknad kommer han väl att åter börja sitt letande – denna gång utan att äga det minsta rättesnöre. Denna flicka måste hafva gjort ett ofantligt djupt intryck.» 
<sec/>
»Ja, troligen ett för lifvet, i all synnerhet som Erling inte hör till dem, som springa efter hvarje vackert ansikte.» 
<sec/>
»Ni såg henne ju aldrig?» 
<sec/>
»Nej, herr konsul.» 
<sec/>
»Låtom oss hoppas, att allt slutar godt, dr. Jobom.» 
<sec/>
»Ja, det tror jag säkert. Dessutom heter Erlings hjärtans dam Mira, och ej Mathilda. Fröken Albertz är således ej den rätta och han kommer i alla fall ej att resa efter henne till Amerika.» 
<sec/>
Det var två dagar senare. 
<sec/>
Kvällsolens sista, skimrande glöd speglade sig i rutorna på den hvita villan. Disiga strålfloder af matt solljus mättadt med guld och purpur sökte sig väg genom rummen, liknande långa strängar, som spänts mellan fönsternisch och väggar. 
<sec/>
I ett af de många, vackra rummen lyste detta sken på en sjukbädd, hvari en ung man ännu sågs hvila, fortfarande orörlig, medvetslös. Vid sidan af sängen såg man en mild, äldre kvinna hålla vakt. Esomoftast sågs hon med en solfjäder af hvita strutsfjädrar vifta bort de flugor och myggor, som hon antog plågade hennes älskling. 
<sec/>
I ett annat rum kunde solstrålen, som nyfiket tittade in, berätta om en helt annan syn. Här fick den leka med en ungmös blonda, vågiga lockar – här fick den dansa öfver de blad, som hon skref på – läsa, hvad som flöt ur pennan för att anförtros den kära dagboken. 
<sec/>
Maria – eller Mira, – satt i sin jungfrubur. 
<sec/>
Solstrålen, som lustigt hoppade på papperet framför henne, kunde, om den hade förstått människors språk och skrift, tyda följande, nedskrifna rader – – – – – – –  »Ändtligen åter tid att skrifva i dig, dagbok. Mitt hjärta är fullt. Och oändligt mycket har händt under dessa sista dagar. För det första – jag har funnit honom. – Honom, min prins från Urania. – Erling är hans namn. Ett vackert, nobelt namn. Ja, jag har funnit honom! Men – huru! Han kom framrusande, buren på en frustande, ångande fyrhjuling och kastades rakt för mina fötter. Två känslor stredo starkt i mitt bröst: lyckan öfver att hafva återsett honom – sorgen och ångesten öfver att för alltid förlora honom. Men han skall lefva, han måste lefva. O, Gud! Sköfla ej min lefnads lycka! Låt honom åter vakna till lifvet – lära sig känna och älska mig! Kärlek – hvad är kärlek? Jag vet det knappt. I alla fall ej af egen erfarenhet. Men, efter hvad jag läst, så måste jag säkert sluta till, att mina känslor för Erling äro kärlek. – Var det ej besynnerligt i Berlin? Redan plakaten, som omtalade Uraniaföredraget, sade mig: »Där finner du ditt öde!» Är ej sådan förkänsla något egendomligt, poetiskt, höjdt öfver våra vanliga materiella dagsomsorger. – Pappa gjorde en massa protester och ville hellre se »Die lustige Witwe» – sade, att sådana föredrag ej passade för mig, och mycket annat. Men min vilja gick igenom. – Och nu ligger han här, här under mitt beskydd – under vårt tak. O! Höjd af lycka! Doktorn säger, att Erling säkert skall lefva. Men det fordras omsorger och en fullkomlig hvila – ej ens ett ljud får störa honom. 
<sec/>
Och i dag fick jag veta, att äfven han älskar mig. Doktor Jobom, hans bäste vän, har varit här. Och jag hörde historien om hans sökande efter Mira. Föga anade Jobom, att det var jag. Han trodde ännu, att den efterlängtade fanns i Amerika. Det hade varit bra alltsammans, men så kom pappa in och skämde bort det hela. »Jag ser, du har besök, Mira.» sade han. »Mira,» utropade doktorn bestört. »Ni är då den mycket efterspanade?» Pappa såg på oss bägge, men förstod intet af det hela. 
<sec/>
– Säg, kan man tvifla på att världen styres vist af en god Gud, när sådant kan inträffa som det, hvilket jag har upplefvat? Kan man tro, att en blind slump af en ren tillfällighet ordnar sådana egendomliga sammanträffanden? Måste man icke snarare öfverbevisas om att det finnes krafter som verka – krafter, om hvilka vi ännu ej hafva en aning? – 
<sec/>
Nej – farväl min dagbok – nu är det min tur att öfvertaga den kära plikten att vaka vid Erlings bädd. –» 
<sec/>
Det blef en hård kamp. 
<sec/>
Två kvinnor täflade med hvarandra i sina omsorger om att rädda hans lif, tvenne väsen, som bägge, hvar och en på sitt sätt, hade honom oändligt kär. Och visst är, att de båda, när Erling efter hela fjorton dagars medvetslöshet vaknade till medvetande, trodde, att de varma böner, som de uppsändt för hans räddning, voro orsaken till hans återuppvaknande. 
<sec/>
Men den vise doktorn och den materialistiske konsuln visste bättre besked. De förklarade allt sådant vara kvinnoprat och barnsligheter de talade om att lagar måste omutligt hållas, om orsak och verkan och mycket annat lärdt och vackert. Lagen var gifven, menade de. Men i allt sitt snusförnuft glömde de totalt, att, om det gifves en lag, så måste det ock gifvas En, som har varit denna lags upphof. 
<chapter/>
<chaptername>DrömOchVerklighet</chaptername>

<chaptername>KAP. 3.</chaptername>

<chaptername>Dröm och verklighet</chaptername>

<sec/>
Denna bok har icke för afsikt att fortsätta som den kärleksroman, som dessa första två kapitel möjligen hafva gifvit anledning att förmoda. Tvärtom! Inledningen har i dessa tvenne kapitel undanstökats, och detta kapitel skall bereda läsaren till att förstå meningen med det efterföljande. 
<sec/>
Bokens mål är att söka skildra Erling Svahns märkvärdiga upplefvelser i den fantasiens värld, hvari han genom sin långa sanslöshet infördes. 
<sec/>
Efter Erlings tillfrisknande blefvo han och jag synnerligen goda vänner, och det är en kombination af hans berättelser om drömsynerna och de ord och meningar, som hans bägge vårdarinnor hörde honom uttala i yrselns stunder, som jag i de efterföljande kapitlen söker att framlägga. 
<sec/>
Se vi nu på saken rent psykologiskt, så vore det att vänta, att Erling efter den starka spänning, hvari sökandet efter Mira försatt honom skulle påverkas af det, som, strax innan han sett denna flicka, mest hade intresserat honom. Och detta var det föredrag om jordens framtid, som han åhörde i Berlin. Det var nämligen direkt ur denna intressesfär, som han indrogs i Miras trollkrets. 
<sec/>
Och det visade sig, att denna aning var riktig. Just kring detta var det, som hans fantasi kretsade. Men tiden har i drömmar föga, som öfverensstämmer med våra tidsmått – den flyger fram på fantasiens vingar, och mycket var det, som tilldrog sig för Erling, medan vi blott kunna räkna fjorton dagar för hans sjukdom. 
<sec/>
Jag vill vara uppriktig, mot dig, som läser denna bok och säga: 
<sec/>
»Hoppa öfver resten af detta kapitel! Fortsätt med det nästa!» 
<sec/>
Detta kapitel, som du nu läser, är litet religionsfilosofi – det kan du alltså läsa till allra sist, om boken längre fram har intresserat dig. 
<sec/>
Nu har jag varnat dig! Skyll inte på mig, om du finner kapitlet för långt! 
<sec/>
Börja nu med kapitlet »Öknen»! 
<sec/>
Du vet nog, läsare, att det finnes lika stränga lagar inom den osynliga världen som inom den materiella. Liksom ett frö af en rädisa ej växer upp till ett päronträd, utan till en planta, som har moderväxtens inneboende egenskaper, och sålunda lyder lagen – så gör ock allt annat i naturen. Om ett stycke koppar i Europa har vissa kemiska egenskaper, så har det äfven desamma i Afrika. Om svafvelsyra i dag angriper ett stycke zink, så gör den det äfven i morgon och gjorde det för ett år sedan. 
<sec/>
Och liknande lagar gifvas ock inom det osynligas värld – ehuru vi ännu icke fullt känna dem. Det osynliga är lika verkligt som det synliga. 
<sec/>
Men det gifves ett slag af inre lif, som vi ofta tycka stå alldeles utom all lagbundenhet – och detta är det spel, som drömmar drifva med våra tankar och vår fantasi. Här tyckes det oss, som stode allt utom lagen, som tumlade sig synerna i det mest planlösa och oordnade virrvarr. 
<sec/>
Kan dock sådant vara möjligt? Kan en fantasi skapas, som är utan ett verkligt motstycke på en eller annan plats inom det oändliga universum? Vore ej snarare hvarje dröm att uppfatta som en eller annan verklig bild, som flyger fram med ljusets hastighet genom rymden? 
<sec/>
Vi tänka oss jorden och en annan himlakropp så långt aflägsen, att ljusstrålen för att nå denna värld behöfde tio tusende år för sin färd. Vidare säga vi, att solljuset, som reflektus af vår planet, belyst ett stort naturdrama – en vulkan i utbrott eller liknande. – Detta strålknippe fortsätter ut i rymden. Hvarhelst detta knippe på vägen uppfångades medelst en lämplig apparat, skulle då denna vulkan i verksamhet kunna iakttagas och studeras. På ett visst afstånd från jorden vore den tusen år gammal, på ett tio gånger större afstånd vore den tio tusen år gammal. 
<sec/>
Om nu på denna andra himlakropp människor, hvilka i mycket voro oss lika, finnas, så vore att förmoda, att en hvilande hjärna vore en mycket lämplig apparat för uppfattandet af dessa oerhördt fina, eteriska svängningar. Vulkanutbrottet, hvars bild fortfarande bäres genom rymden, uppträder hos denna i hvila varande hjärna och gör intryck af en direkt upplefvad tilldragelse – en dröm bildas. 
<sec/>
Men – kunna vi fråga – skulle detta naturfenomen kunna uppfattas af väsen, mycket olika oss i utvecklingsgrad? Kunna de uppfattas af en hund eller en katt? Härpå kunna vi ej svara, ty vi veta det ej. Man kan hålla det för troligt, att så icke kan vara fallet. 
<sec/>
Men låtom oss hällre välja ett annat exempel: På vår jord tilldrager sig en rent mänsklig händelse till exempel ett bröllop. Det reflekterade solljuset spelar i brudens slöja, leker med brudgummens diamantnål, glänser i tärnans öga. återstrålar från hästarnes betsel och kastas åter från hvitmenad kyrkas murar – och en fullständigt trogen bild sändes i en bunt ljusstrålar ut genom rymdernas djup – rakt, alltid rakt fram, hämmad af intet. Som en fullkomligt rät linie går denna osynliga stråleflod fram genom etern. 
<sec/>
Då träffar den på sin väg en himlakropp: I och med detta hindras dess vidare framfärd: den »släckes». Var denna himlakropp död och kall eller var den het och strålande, så funnos i intetdera fallet organiska varelser i stånd att fatta denna bild, som släcktes i sfärens sköte. Funnos där människor, varelser något under oss, alstrade kanske bilden, när den föll på en hjärna i hvila, en drömbild, som föreföll denna lågt utvecklade individ såsom ett trolleri, såsom något så skönt, att endast fantasien kan måla dess make, ej verkligheten. Funnos där åter väsen, högre än vi, så är det väl knappast troligt, att denna bild mottages af andra än de minst utvecklade hjärnorna – af barnen. Och skulle den koncipieras af någon högt utvecklad, slumrande hjärna, så skulle denna måhända såsom dröm utveckla ljuset – förädla ljusenergien till tankeenergi – och denna högt utvecklade hjärna skulle då måhända tro sig drömma om hänsvunna, barbariska tider på sin planet. Hvem vet? Men vi kunna ej tänka oss, att alla hjärnor i slummer på samma planet äro lika, att de äro lika mottagliga för ett och samma intryck. Då skulle vi, om denna strålningsteori är riktig, nog märka, att vi alla samtidigt ägde fullkomligt samma drömmar. 
<sec/>
Så kan ju omöjligt vara fallet. Knappt tvenne mänskliga hjärnor äro hvarandra lika. Vidare vibrera i den hvilande hjärnan intryck från dagsmedvetandet. I en jordisk hjärna äro dess naturligtvis jordiska – hos en annan planet bundna vid de tilldragelser, som där timat. Därför uppträder heller troligtvis aldrig drömbilden fullkomligt så, som den utgick i strålknippet. Bilden, som sväfvar fram genom himlarnes djup, blir såsom dröm en kombination af de idéer, som hjärnan har vid dagsmedvetandet och de ljusvågor, som bilden i sig själf äger. Och en jordisk dröm antager därför alltid jordbundna former. En dröm på Mars antager de former, som äro Marsborna egna. Gå vi nu vidare, så se vi, att vår bild, som ilar fram, äfven kan gå ett annat öde till mötes. Den kan exempelvis åter reflekteras – och detta kunde tänkas ske, om den återkastades från en planet höljd af tjocka, hvita moln så att dess albedo vore kraftigt. Ja, den kunde rent af på sådant sätt återsändas till jorden, hvarifrån den utgått och framkalla drömmar om hänsvunna dagars tilldragelser. – Bilden kunde ock spridas och förvrängas, i det att strålknippet brötes i en planets atmosfär. Och alla bilderna uppstodo då i ett fantastiskt skimmer, liknande det, som bilderna i våra gamla tiders kikare hade – de omgåfvos af färgade lysande kanter. 
<sec/>
Här hafva vi nu endast talat om slumrande väsen och om dessas hjärnor, stadda i hvila. Men läte det ej tänka sig, att äfven hos vakna varelser med hjärnor i verksamhet sådana intryck kunde göra sig gällande? Detta vore då idéen – snillet. Det vore den plötsliga ingifvelsens gudagnista. Det vore då lätt att förstå stora uppfinningars samtidiga födelse hos flere personer. Om hjärnor, medvetna om sin omgifvande värld, påverkades af dessa strålefloder, så skedde en kombination äfven där. 
<sec/>
Jorden, vår lilla Tellus, är en himlakropp. Den vandrar sin bana fram, utförande sina olika slag af rörelse i det oändliga eterhafvet –, universum. Och rundt omkring oss står fästet öfversålladt af glimmande stjärnor. Vår sol är en stjärna, och då den äger planeter, hvaraf i alla fall en – jorden – har organiskt lif på sin yta, så böra andra stjärnor äfven till sig kunna binda svärmar af planeter, bland hvilkas oändlighet säkert otaligt många låta organiska väsen födas, lefva och dö på sin yta. Samtliga dessa framvisa nog alla tänkbara faser af utveckling. Några stå lägre än vår jord – många stå högre. Och från alla dessa planeter sändas reflekterade bilder ut genom rymdernas natt – bäras af etern mellan tindrande guld från myriader af stjärnor. Och de träffa på sin flykt jorden, dessa bilder. Från alla sidor stråla de in. Ett osynligt bombardement, lika verkligt dock måhända, som meteorernas fall i drömmande augustinatt, som norrskensflammans gnistrande dok kring snöhöljd pol! Hos de hjärnor, som äro i stånd att fatta dessa taflor, hos dem slå de an, blanda sig med förutvarande och alstra dessa nya idéer, dessa drömmar, som vi äro frestade att antaga blott vara fantomer, utan grund i verkligheten. 
<sec/>
Detta är förvisso »sfärernas harmoni»! 
<sec/>
Där, hvarest i hjärnan harmoni finnes – harmoni och samstämmighet, mottaglighet för bilden, som kommer, där bildas ock ett helt, fritt från hvarje disharmoni. Från hela alltet brusa de, susa de, tumla de in mot vår jord dessa bilder af eterisk finhet – och likt orgelns toner i domen slå de an sina ackord i därtill danade hjärnor. 
<sec/>
Men, gifves det ej rörelse formerrörelseformer långt, långt finare än ljuset? Så fina och lätta, att ljuset emot dem blir groft och massivt? Är det ej troligt, att det högsta vi äga, tanken, som omspänner allt och ej hejdas af något, själen, som dväljes inom oss i vårt inre, oförfalskade lif, äro sådana rörelseformer? 
<sec/>
Jag tror, att det vanliga svaret härpå är, att man ej kan tala om själ och ande i sammanband med materie. Man förklarar, att de verka och existera oberoende af hvarandra – »i olika plan», tror jag det heter. Det själsliga går som en parallell linie med det sinnliga. De råkas aldrig. Det andliga är ej bundet vid naturen – heter det vidare – det har ej vikt, ej rum, ej något med materien gemensamt eller lika. Men den frågan kan då framkastas: Kan inom ett rum något finnas som ej har utsträckning? Jag förmodar, att så icke är fallet. Ty i och med detsamma vore det absoluta intet bildadt, och ett rum, som omsluter absolut intet, det är intet rum längre. Existerar verkligen själen, finnes det verkligen tankar så måste de, för att kunna vara till i rummet, deplacera något däraf. Det skulle tyckas så. 
<sec/>
Och är det så, då stiger ock hvarje upplyftande tanke, hvarje suck, som sändes mot stjärnornas här, från jorden och går som en rörelseform fram genom djupet. Liksom det nyss omtalade ljus – fenomenet skulle då ock dessa, oändligt mycket finare taflor och bilder bana sig väg öfver gapande svalg och hamna där, hvarest gensvar gåfves – svänga samman med det innersta själslifvets strängar hos andra väsen. 
<sec/>
Och på detta sätt sammanbindes hela det ändlösa universum på ett inre sätt – vi smälta samman till en enda stor själ, en världssjäl, ett helt, ett allt. Kunde ljuset släckas och reflekteras, så vore detta ej fallet med dessa eteriska rörelser. Ty här måste man förutsätta, att de med en kraft, som liknar röntgenstrålens, genomtränga allt i deras väg och alltid bana sig väg rakt fram. Då måste hvarje stråle, som sändes från jorden, någon gång råka en samsvängande hjärnsubstans. 
<sec/>
Är det så, o, människa! Är det så, att alla dina tankar bäras ut i rymdernas omätliga ocean och slutligen fångas af ett väsen – att ingen af dina tankar och gärningar kan dö, utan alla komma att influera på fjärran boende varelsers handlingar och lif – då, o, människa, är förvisso ditt ansvar oerhördt! 
<sec/>
Ty: »det onda är odödligt, liksom det goda»! 
<sec/>
Då skulle hvarje förflugen tanke, hvarje ord, som sått hat och split i världen och jagat upp vredesflammor på broderkind, hvarje handling, ej värdig din utvecklingsgrad – evigt, oblidkeligt, omutligt föras fram – fram – och åter fram, tills de nått målet. Målet vore den hjärna, som visade sig mottaglig – förr stannade de ej, dessa grymma, förfärliga tankeböljor. 
<sec/>
Då skulle hvarje ord af kärlek, hvarje handling af ädel bevekelsegrund, hvarje glädjeskimmer, som upplyst ett sorgset ansikte, gå sin väg fram, och de skulle reagera i andra varelsers sorgtyngda sinnen, – lindra sorgen, lätta sinnet. Och en bild af skönhet och ljus vore den, som så ginge sin eterplöjande gång. 
<sec/>
Och äfven sådana strålningsformer kunde, liksom nyss sades om ljusbilderna, tänkas strömma in emot jorden, analogt med att de från jorden bäras utåt. Vi människor påverkades då af alla de tankar och gärningar hos högre väsen på andra planeter, hvilkas böljor träffa jorden. Om det fördes in mot oss hätska, lömska tankespiror, om våra hjärnor mottoge intryck af låga, djuriska karaktärer hos andra solbarn, så skulle detta sänka vår inre nivå och verka hämmande och tillbakasättande på vårt inre lifs utveckling. Men ädla, upphöjda väsens tankar och arbete skulle, om deras strålar fölle mot jorden, vidare adla våra själar och göra våra sinnen mottagliga för det goda. – Vår egen utveckling skulle vara beroende dels på oss själfva, dels på utvecklingsgraden hos de väsen, som det öfriga universum hyste. 
<sec/>
Här spåra vi den sublima tanke, som Jesus af Nazareth framlade, läran om dessa själars uppgående i hvarandra. Det är dit, allt inre lif sträfvar i universum. 
<sec/>
Våra tankar bindas allt för mycket vid vår egen lilla jord – det gifves milliarder af jordar i världsrymden, bebodda af väsen, tänkande, drömmande, arbetande, sökande som vi – med glädjestunder lika våra, med sorg och smärta, som likna våra. 
<sec/>
Det är allas vår plikt att stödja och hjälpa hvarandra på framåtskridandets svåra väg. Och detta kunna vi göra: Genom att vi själfva låta från jorden utstråla ett ljus med bilder af idel skönhet och harmoni, så höja vi de väsen, som äro mottagliga härför och som komma i stråleflädets väg. – Och vi emottaga i gengäld det, som från dessa strålar ut och träffar vår jord. Hafva vi då utsändt rena och höga tankestrålar, skola dessa, ännu mera förädlade, åter stråla oss emot – medan dåliga handlingar från vår sida åter hindra en från början god tankeflod att komma hit. 
<sec/>
Och häraf kunna vi se, att det i ett oändligt universum ingalunda kommer an på kvantiteten och storleken utan på kvaliteten och de inre egenskaperna. Hur liten och obetydlig än jorden är till sin materiella massa, kan den sålunda dock bilda en viktig kugge i det stora, evigt löpande världsmaskineriet. 
<sec/>
Här hägrar Karmas heliga lag för min inre syn! 
<sec/>
Karma är läran om orsak och verkan och ligger gömd i Kristi ord: »Hvad du sår, skall du uppskära.» Karma lär, att människan reinkarneras d. ä. återfödes och: detta nya jordelif får sona sina föregående gärningar. En sublim lära! Och en rättvis! 
<sec/>
Men hvarför vara bunden vid jorden? Jorden är en stjärna i himlen. Och den ena stjärnan är lika god som den andra. Och jordens mänsklighet skall en gång dö. Huru kunna då det sista släktets själar sona, hvad de brutit på jorden? Det förefaller otänkbart. 
<sec/>
Låt oss då hellre utsträcka orsak och verkan till hela universum! Hvad skulle det ligga för djärft däri? Intet! 
<sec/>
Af de bebodda himlakroppar, som finnas, gifves det helt säkert många, som förvånande mycket likna jorden. Att det existerar klot med organismer, som i intet minna om våra jordiska, är också klart och troligt. Men är det icke antagligt, att vi i jorden blott hafva att se en profbit på huru planeterna i allmänhet äro beskaffade, hvad organiskt lif beträffar? Jag tror, att detta kanske är det riktigaste åskådningssättet. Jorden är en rund kropp, som roterar kring sin egen axel och beskrifver en bana rundt omkring en lysande centralkropp. Ack! Huru oändligt många planeter befinna sig ej i just liknande förhållanden. Med spektroskopet hafva vi funnit att de största likheter i kemiskt hänseende finnas mellan vår sol och de mest aflägsna fixstjärnor. Analogi och likheter öfver allt! Är det ej antagligt, att denna lag, som lyder: »Samma orsak har samma verkan», gäller äfven långt, långt borta i rymden? Förvisso. Och då böra planeter, roterande som jorden, af samma form som jorden, med ljus från en sol lika vår, äfven alstra väsen, hvilka i mycket öfverensstämma med våra. 
<sec/>
En jordmänniska dör. Hennes själ lämnar sitt hölje. Efter vår hypotes går den som en strålning radiellt från jorden ut i eterns haf. Vidare – alltjämt vidare sväfvar den. Den passerar igenom en planet, som nått så långt i utveckling som till de vilda djuren, men finner där intet, som hämmar den. Intet står i samklang, som kan bringas till harmonisk samsvängning. Och strålen flyger vidare och vidare. Under färden från planet till planet genom eterfyllda regioner förlorar den mer och mer af den ringa materialism, som den ägt. – Den luttras. – Den genomgår skärselden i den isande rymden. Och härigenom kunde all utveckling tänkas vara kommen. Slutligen träffar den dock en jord af vår egen jords utveckling, och i konceptionsögonblicket, – då en människa aflas – ingår den i det bildade fröet. Det fordras då en samstämmighet för att hindra strålens vidare flykt, och detta finner den strax i fröets omgifningar. Och detta är det nya jordelif, till hvilket själen så småningom vaknar upp. Ty de människorna kalla sin planet jord och vår jord stjärna. 
<sec/>
Det kan förefalla underligt, att åt hvarje frö, som bildas, dess själ med ens skall finnas i beredskap. Men jag tror ej, att det är så besynnerligt. Vi få väl antaga, att detta eteriska »ämne» till och med har en större hastighet än ljuset. Har det emellertid endast ljusets hastighet, så vore den 300,000 kilometer per sekund. På en enda sekund genomkorsas fröet af strålar af 300,000 kilometers längd, och då de falla in från alla sidor, så kan man tänka sig, att de medföra alla tänkbara anlag. Blott de, som passa till fröet, äro de, som kännas och bindas vid det. 
<sec/>
Hvarför äro barnets år så ljusa, så sorgfria? Jag vet ej. Kanske därföre att det då såsom bortgånget just under de första åren, sörjes mest, böner uppsändas och vänliga tankar från den planet, som gömmer dess materiella kvarlefvor, nå fram till dess hjärna. 
<sec/>
Hvarför hafva andra barn en sådan sorglig tillvaro med nöd och svält och bekymmer? Jag vet ej heller detta. Men vore det otänkbart, att de som mindre väl aktade medborgare lämnat sitt föregående lif, att deras död icke synnerligen begråtits? 
<sec/>
Jag är därför för min del säker på, att Chilons ord: De mortuis nil nisi bene (om de döda intet annat än godt) i sig innefatta ett oanadt djup af visdom. När en människosjäl har lämnat det materiella, när den färdats fram genom rymden och ändtligen reinkarnerat sig på en jord som, därför att den liknar vår, passar den, då följes den omedelbart af de tankar, som personens närmaste omgifning ägnar honom efter döden, af det minne, som han efterlämnar. Också dessa tankeböljor sväfva ut i rymden, och många af dem nå fram till den nya planeten och inverka på den under nybildning varande individen, och de skapa mycket af hans blifvande karaktär och inre lif. Tänkas de ett år efter hans interplanetariska inkarnation; tänkas de fem år efter, nå de honom jämt fem år efter hans ankomst. Ty vi antaga, att tanken ilar med själens hastighet och banar sig väg liksom den. Om äfven själar skulle sväfva fram uti tusenden af år, innan den funne den harmonierande planeten, så ilade ock tanken samma tid adderadt med de år, som den utsändes senare från jorden än dödsfallets datum. Och den framkomme just dessa år senare. 
<sec/>
Och hur skola de verka dessa tankar, som sändas den reinkarnerade? Vore det ej följdriktigt, att ömma, saknadens tankar som glädjestunder skulle alstra sympati hos hans omgifning? Jo. Vore det icke antagligt, att hätska, hatfulla minnen om honom skulle åstadkomma olyckor för den reinkarnerade, gifva honom en dålig karaktär, framkalla antipati mot honom af hans medvarelser? Jo – detta allt vore i sanning att förmoda. 
<sec/>
Men – huru kunde antipati och sympati hos personer i hans omgifning uppstå? Helt enkelt genom tankefloden, som strömmade in från jorden. Ty det gåfves på denna planet många likadana hjärnor som hans, hjärnor, som vore mottagliga för våra tankars svängningar. Och våra tankar kombinerade sig med deras åskådningar och verkade gemensamt på den återfödde. 
<sec/>
Och nu kommer frågan: Hvarför tänka vi godt eller ondt om en död person? 
<sec/>
Det beror, som kändt är, på hurudana gärningar den aflidne under sitt jordiska lif har utfört. Kan en människa under sitt lif kring sig bevara en viss nimbus, som ej är annat än ett sken – var viss om, att hon dock efter döden skall afslöjas. 
<sec/>
Och har hon varit ond och dålig så skall hon följas år igenom af det dåliga minne, som hon framkallat. En god och ädel karaktär åter, som gjort mänskligheten stora tjänster, skall följas af ett välsignadt minne och goda tankar. 
<sec/>
Och detta vore ju rättvist! 
<sec/>
Ty då skedde en och hvar efter hans egen förtjänst. Som han här hade sått, skulle han där uppskära – icke i en känslolös himmel utan såsom en medborgare i universum, såsom ett väsen, ej olikt oss. 
<sec/>
Hvarje frö han sådde – om ondt – om godt – skall omutligt bära frukt och spira upp i hans nya »jordelif». 
<sec/>
Och var hans lif ädelt och nyttigt, skall förvisso våra goda tankar omsväfva honom i det nya lifvet och gifva lön för hans trogna jordetjänst – lika säkert som motsatsen skulle följa af ett försummadt jordelif. 
<sec/>
Men – här är ej rätta platsen för ett ordande i detalj om allt det, som kunde slutas af denna teori. Det skulle fylla volymer. 
<sec/>
Och man kan fråga, hvad det är, som föranledt mig att just här inflika dessa drömmande, sväfvande hypoteser, som tangera religionsfilosofien. Frågan är berättigad och kräfver ett svar. 
<sec/>
Det var just under samma tid, som Erling Svahn låg i yrsel, nedbäddad och omvårdad under den hvita villans tak. Jag kände ej Erling då – ej ens till namnet. 
<sec/>
Då hände mig, att jag stod öga mot öga med döden, den allvarliga, härjande liemannen. Ett älskadt väsen hade den ryckt ifrån mig. Och detta brakte mig till eftertanke, och tanken flög från hypotes till hypotes bland alla dem, jag kände, och som sökte tyda lifvet före och efter detta. Jag tyckte, att de alla hade något mystiskt, oförklarligt öfver sig. Och ingen fanns som fullt skänkte mig tillfredsställelse. Det var i detta grubbleri, som jag vann klarhet, den öfvertygelsen, som jag i det föregående sökt gifva ordets form. 
<sec/>
Som ett stjärnskott tindrande banar sig väg och hamnar i vår planets sköte, så slog denna tanke ned hos mig. Är den ny? Förvisso icke. Är den ny på jorden, så är den det dock ej i himlen. Från ett ställe har den burits till mig. I min själ fann den genklang – se där det hela. 
<sec/>
Men – det besynnerliga är, att den på det innerligaste sammanhänger med de fantasier, som Erling hade. 
<sec/>
Ty det visade sig sedan, när jag lärde känna honom att äfven för hans inre syn hade denna religion hägrat samtidigt med att den hos mig vann insteg. 
<sec/>
Här hade jag ju ett af de sökta bevisen. Tanken, bilden hade samtidigt uppstått i tvenne själar – hos tvenne personer, som då lefde fullkomligt okunniga om hvarandras existens. Tanken eller bilden hade »legat i luften», och Erlings och min hjärna voro de, som hade varit i stånd att fatta dess sublima innebörd. 
<sec/>
Som jag i början af detta kapitel lofvade, kommer i det efterföljande berättelsen om Erling Svahns upplefvelser i fantasiens värld. Han finner sig förflyttad in i jordens framtid och lefver med bland dess sista människor. 
<sec/>
Var det dödskampen på en värld i allt lika vår, som reflekterades i hans sensibla hjärna, och som kombinerades till dessa fantastiska bilder? Måhända. 
<chapter/>
<chaptername>Öknen</chaptername>

<chaptername>KAP. 4.</chaptername>

<chaptername>Öknen</chaptername>

<sec/>
Den första känsla, som Erling hade efter explosionen var högst besynnerlig. Det föreföll honom, som låge han – tunnklädd – på en sörpig is, så att isvattnet utträngde och kylde hans kropp. Men andra sidan af kroppen glödde det som eld – som vore den belyst af ett väldigt, sprakande, värmande bål. Hans ena sida kändes totalt genomisad, hans andra genomstekt. 
<sec/>
Och han slog upp sina ögon. 
<sec/>
Öfver honom glänste solen, lysande som vår nutida sol, men med en färgton, som något litet drogs åt orangegult. Luften, som danade omgifningen till denna lysande solkropp, var ren och genomskinlig. Intet moln – ej ens det allra minsta spår däraf – kunde märkas på pellen. Men trots denna kristallklara, lätta luft var dock själfva himmelens färgton olik vår vanliga blåa atmosfär; den närmade sig violett. I synnerhet varseblef han detta, när han vände sina ögon från solen, liksom vi alltid finna vår himmels färg djupast blå vid den del af horisonten, som är längst aflägsen från solskifvan. 
<sec/>
Han reste sig med möda. 
<sec/>
Rundt omkring honom låg en väldig sandöken utbredd. Så långt hans öga kunde nå, såg han endast sand och åter sand. Svagt kuperad var terrängen. Sandhög på sandhög, kulle efter kulle i en ändlös mängd. Gul sand, gulröd, tegelröd, gråröd, grå och svartgrön – färgerna varierade visserligen men intet annat. Oblidkeligt var och förblef hela landskapet endast en enda, stor sandöken. Icke ett spår af gräs – ej ens den minsta kaktus afbröt denna enformighet. 
<sec/>
Erling började sin vandring. 
<sec/>
Solen, som stod på denna klara himmel, sände obevekligt sina brännande strålar på honom och värmde hans ena, mot densamma vända sida. Men den bortvända delen af kroppen kändes som is. Och detta berodde på, att atmosfären var så oerhördt förtunnad. När vi i våra dagar känna en relativt liten skillnad mellan en solbelyst och en beskuggad del af vår kropp – åtminstone betydligt mindre än den Erling Svahn erfor – så beror det på, att vår täta atmosfär verkar som förmedlare – på solsidan skyddar den mot solen och hämmar dess värme – på skuggsidan förhindrar den ett alltför hastigt afsvalnande. Ju tunnare lufthöljet blir, desto större blir temperaturskillnaden mellan ljus och skugga. På månen till exempel, som absolut saknar atmosfär, är skuggan alltid – 273° medan en belyst punkt i dess omedelbara närhet kan äga en värmegrad, tillräcklig att i vår atmosfär smälta bly. 
<sec/>
För att så litet som möjligt plågas af solens värme började han därför sin vandring i öknen så, att han hade solen i ryggen. Men han måste snart vända sidan till i stället – slutligen vred och vände han på detta sätt sin kropp alldeles rundt, och den naturliga följden blef, att han snart åter stod vid sin utgångspunkt. Det är antagligen af någon liknande orsak, som äfven nutidens människor i en skog eller på en hed drifves till att beskrifva en cirkel. 
<sec/>
Han uppgjorde nu en plan. Det gällde att på ett eller annat sätt komma ut ur denna ogästvänliga trakt till skönare ängder och framför allt till människor, och för att gå systematiskt tillväga beslöt han att vandra som han först hade börjat, med solen i ryggen. Så snart detta blef alltför olidligt, ville han vända sig om och stå stilla på detta sätt tills jämnvikt emellan bröst och rygg åter hade inträdt, och så åter igen vända ryggen till och fortsätta. Och på detta sätt färdades han fram genom öknen i en sådan kroklinie, som måste framtvingas af den dalande solen i förening med jordens axellutning mot ekliptikan. Det var i alla fall bättre detta än att mållöst vandra i en cirkel. 
<sec/>
Hittills hade alla hans rörelser endast varit halft omedvetna s. k. reflexrörelser. Nu började han minnas. Han erinrade sig automobilens explosion, men intet mera. Hvar befann han sig? Hur hade han kommit ut i denna ändlösa sandöken? Var han öfverhufvud taget på jorden, eller var det lifvet efter detta? Var han död på jorden, och var detta något, som nu vandrade omkring i den brännheta sanden, hans själ, hans ande, som hade förflyttats till en annan himlakropp? Nåväl, tänkte han, jag får väl förr eller senare visshet härom. Först och främst gäller det att finna vägen ut ur denna ödsliga trakt. 
<sec/>
Han gick vidare, alltjämt vidare. 
<sec/>
Icke det ringaste tecken till organiskt lif skönjdes. Icke ett fotspår, icke ett skelett af en död kamel, icke ett djurspår. Icke en insekt surrade, icke en fågel syntes i den klara luften. Öfverallt härskade fullkomlig död och stillhet. Icke heller en vindfläkt kunde förnimmas. 
<sec/>
Men i och med detsamma som han hade gjort denna observation, stodo doktor Zwiebacks ord klart för hans minne : »– – – – –  liksom alla vindar då tystnat och gått till hvila – – –». Ja, så var det! Nu förstod han det hela. Han hade dött i den gamla goda tiden – begrafts – måhända sörjts en smula, förblifvit skendöd och nu vaknat upp, 20.000 år efter dödsfallet. 
<sec/>
Nu gingo hans tankar tillbaka till det besynnerliga Berlinerföredraget. Och han lefde sig åter in i dess tankegång. – Och ju mer han spekulerade öfver dessa saker, desto större föreföll honom sanningen i de sagda orden vara, ju klarare logiken. 
<sec/>
»Min framtid stod öfver barnets och ynglingens utveckling – under den mognade mannens och gubbens,» sade han. 
<sec/>
Nu kom han att tänka på alla de märkvärdiga analogier, som funnos mellan jordens utveckling och personens – mellan mänsklighetens och individens. Och med ens slog honom likheten mellan den luft, han nu inandades, och högfjällsluften i hans samtid. Därifrån fördes hans tankar på högfjällssanatorier. Hvad? Ja, hur vet man, hvilka underliga vägar, de mänskliga tankarna vandra! Därifrån och till tuberkulosens härjningar bland hans samtida var steget lätt att taga. Och han tog det. Då slog honom åter analogien mellan medelåldern hos tuberkulosens många offer och mänsklighetens ålder. Enligt nyss anförda källa kunde den senares ålder vid hans död beräknas till 25.000 år, svarande mot individens ålder af 25 år. Och just under dessa år grasserade tuberkulosen allra värst. Innan denna ålder uppnåtts, voro härjningarne alls icke så stora, och efter trettioårsåldern aftogo de äfven – bland äldre personer och barn voro de mycket sällsynta – där kommo andra sjukdomar med i räkningen, hvilka intogo en dominerande plats. Nu var man i jordens »guldålder» – i personens gubbålder – nu måste detta onda, som mest påträffades hos medelålderspersoner, vara öfverståndet helt säkert för 10.000 år sedan. Ja, alldeles säkert! Och så denna rena, af solen genomstrålade luft. Precis som sanatorieluften. En sådan luft med en sådan sol måste hafva förmågan att döda hvarje bacill på ett ögonblick. Man är i allmänhet benägen att antaga, att de flesta sjukdomar äro eviga, d. v. s. att människorna alltid hafva plågats af samma sjukdomar som i tjugonde seklet. Men det vore mera logiskt att antaga, att sjukdomar, som förorsakas af baciller äfven de utvecklats genom tiderna. Det är troligt, att de oerhördt små och primitivt sammansatta bakterierna långt hastigare utvecklas än till exempel ett så högt stående djur som hästen, om hvilken man verkligen har bevisat, att den härstammar led för led från ett djur med fem tår, hvaraf tjugonde seklets häst bär rudimenter efter tvenne, medan de andra tre äro alldeles borta. Den enkla mikroben borde då oerhördt mycket hastigare kunna utvecklas och framträda i former, som totalt skilde sig från moderformen. Och då vore säkerligen samtidens alla tuberkelsjukdomar helt olika dem, som funnos i jordens första tid, och borde ersättas af nya, hittills okända, utvecklade af de nuvarande sjukdomarnas bacillformer. Och han sökte draga ut konsekvenserna häraf, allt fortfarande tänkande på att personen och dennas svagheter symbolisera mänskligheten och dess brister. Han tyckte sig i stånd till att uttala märkliga profetior. Han trodde sig hafva uttänkt, att alla sjukdomar, som öfvergingo mänskligheten i tjugonde århundradet, först hade grasserat hos barnet, sedan hos ynglingen och slutligen hos äldre. Sålunda borde man kunna sluta sig till, att kikhosta och difteri med tiden komme att öfvergå till helt andra sjukdomsarter, möjligen till sådana, som angrepe hvilka uppnått något mognare ålder. Man borde kunna förutse, att sådana mikrober, som i tjugonde århundradet (25 års-perioden) angrepo uteslutande äldre människor, stode på branten af sin undergång. Vidare tänkte han på huru olika lätt det var att finna de olika bakterierna. Den ena sorten var mycket lätt att upptäcka, den andra omöjlig. Detta borde, efter hans förmenande, härröra därifrån att en öfvergångsform bildades, hvilken icke vore nog stabil för att kunna konstateras. Så vore sofsjuka och kräfta framkallade af sådana labila existensformer. De vore bägge blott öfvergångsformer, hvilka i sitt nuvarande tillstånd skulle snart nog försvinna för att ersättas af andra – hurudana det visste ingen. 
<sec/>
Han hejdade sig plötsligt i sin tankegång. Hur hade han kommit på dessa besynnerliga tankar? 
<sec/>
Framför vandraren låg allt fortfarande den öde öknen. 
<sec/>
Nu lade han märke till sin egen skugga. Så egendomlig den tycktes honom! Den var nästan utan de förtoningar och halfskuggor – de ljusare kanterna kring en mörkare kärna – som han var van vid. Nästan ögonblickligt gick den öfver från mycket mörk, nästan svart, till sandens skarpa, solbelysta färgton. Endast en mycket smal rand af ljusare förtoning gick rundt den svarta figuren. Det blef klart för honom, att detta blott var ett tecken på atmosfärens ytterliga tunnhet. Ju mindre tät luften är, desto mörkare skuggor, och vid fullkomlig brist på atmosfär existera icke längre halfskuggorna. 
<sec/>
Hans fot skulle, om allt hade varit som i hans samtid, af detta oändligt fina stoft, som fanns i ökensanden, hafva hvirflat upp skyar af damm. Men något sådant märkte han inte. Åter en af egenskaperna hos denna tunna, eteriska atmosfär. 
<sec/>
För omväxlings skull gaf han till ett rop i denna stora stillhet. Det hördes som en hviskning. Han ansträngde sina lungor till det yttersta – nu höjdehörde han det utslungade ordet, som om det uttalats med vanlig röst. Detta var helt naturligt, ty ljudet fortplantas icke alls i lufttomt rum och sämre i förtunnad luft än i vanlig atmosfär. 
<sec/>
I det han nu började fundera på, hvar han befann sig på jorden, om det var i norr, söder eller nära ekvatorn, betraktade han solen, som nu höjt sig nästan till zenit. Han märkte, att den stod nästan lodrätt öfver hans hufvud, och kunde däraf sluta sig till att han ströfvade omkring i ekvatorialtrakterna. Huru skulle jordens tempererade och kalla zoner vara beskaffade, när ekvatorn ägde denna intensiva ödslighet och tunna luft? Troligtvis fullkomligt nerisade. Och än mera öde, om det var möjligt. 
<sec/>
Det var, som sagdt, middagstid. Han kom att tänka på att solen nu åter skulle börja sänka sig, att efter dagen en afton skulle komma och efter denna en kolsvart natt, hvars genomträngande, ohyggliga köld han kunde ana, ehuru han troligtvis aldrig hade känt på dess make. Det gällde att påskynda sina steg. Om denna natt öfverraskade honom där ute i öknen, så vore han helt säkert nästa dag icke bland de lefvandes antal. 
<sec/>
I och med middagens inträdande och hela eftermiddagen gick han nu med solen framför sig, då han eljest hade kommit att gå tillbaka i samma riktning, som han hittills följt. 
<sec/>
Men solen sjönk allt mer och mer och närmade sig sin nedgång. Han visste, att redan i hans tidsålder ekvatorns skymning var mycket kort och dess nätter kalla. Och den trötte vandraren påskyndade ytterligare sin gång. 
<sec/>
Ändtligen skymtade han i fjärran höga berg, som reste sig vid horisonten. Men luftens klarhet och frånvaron af föremål, som kunnat underlätta hans beräkning, gjorde, att han ej riktigt kunde bedöma afståndet. Att nå fram innan nattens inbrott föreföll honom dock omöjligt. 
<sec/>
Just nu dalade solen vid synranden. Och nu blef det ett lif af färger – hela spektrum igenom. Först utsände den ett strålande rödt ljusknippe – därpå spred sig ett diffust gult skimmer öfver sandkullarne för att strax efter aflösas af ett bjärt grönt sken, som gaf den kala slätten utseende af en vågig gräsmatta. I sin tur försvann denna färgton för att efterträdas af en intensivt blå glans – som åter förvandlade detta skenbara sommarlandskap liksom till ett snötäckt stycke jord. Så kommo de violetta och indigofärgade nyanserna – och solen var alldeles försvunnen under horisonten. Detta färgspel försiggick långt snabbare än jag här hunnit beskrifva det – färgskalan genomlöptes på ett par sekunder. 
<sec/>
Öfvergången från dag till natt skedde mycket hastigt. Ögonblicket efter solens nedgång hvilade djup natt öfver öknen. Erling såg absolut intet, och han stod en stund med ansiktet vändt åt det håll, där han sett solskifvan lysa. Då hans ögon hade ackommoderat sig, såg han stjärnorna däruppe tända sina glimmande bål. Flere och flere blefvo de, dessa storslagna vittnesbörd om universums oändlighet och djup. På den svarta pellen stodo de klara och mer lysande än något mänskligt öga ännu sett dem. 
<sec/>
Kölden genomträngde betraktarens märg och ben. 
<sec/>
Han tog en stjärna rätt framför sig som märke och styrde sina steg i denna riktning. 
<sec/>
Han såg undrande och beundrande upp mot de stjärnbeströdda himlaängderna och lade nu märke till att rakt framför honom – alldeles vid horisonten – en ny stjärna tändes. Detta föreföll honom egendomligt, då hela stjärnehären åt detta håll, liksom solen nyss gjort, sänkte sig under synranden. 
<sec/>
Den nya stjärnan växte mer och mer, allt efter som han skred fram, och slutligen var det intet tvifvel längre: det var ett sken från en människoboning. 
<sec/>
Men, hvilket märkvärdigt ljus det var! Det hade ingen likhet med dem, som han var van att se. Medan dessa utsände starka ljusflöden från en enda punkt, tycktes här en stor yta lysa med jämnstarkt sken. Och glansen bländade icke, men var dock klar. Han tyckte, att den påminde om det milda ljus, som lysmasken utsänder för att locka sin maka – om detta skimmer, som dansar i fartygs kölvatten och som benämnes »mareld», om ljuset från dessa bakterier, som professor Molisch upptäckt i förruttnande köttvaror. 
<sec/>
Han närmade sig ytterligare, och ljuset antog form af en lysande rektangel, och slutligen stod han helt nära ljuskällan. Blott en tämligen brant backe skillde honom ännu från det lysande föremålet. Med möda klättrade han uppför och stod slutligen – trött men icke »badande i svett» – (ett svettbad var ej tänkbart i denna torra luft, så fri från all fuktighet) – framför det, som han först trott vara en stjärna vid horisonten och sedan antagit vara ljuset från en människoboning. 
<sec/>
Det var hvarken en stjärna eller ett dylikt ljus. 
<sec/>
Det var helt enkelt en vägvisare. Den bestod af en skifva, stor som ett af våra vanliga sexrutors fönster, öfverdragen med ett kraftigt fosforescerande ämne – ett ämne, som lyste, och om natten gaf åter det solljus, som det om dagen hade absorberat. 
<sec/>
Och när han närmare undersökte taflan, såg han mörka pilar och bokstäfver mot den lysande bakgrunden. Men orden kunde han ej tyda. 
<sec/>
»Men, när det finnes vägvisare, måste det äfven finnas en väg,» sade han för sig själf. 
<sec/>
Ja, där låg ju midt för taflan en bred, präktig landsväg, tvärs öfver hvilken det utsända ljuset föll. 
<sec/>
Erling gick nu alldeles inpå den besynnerliga visaren, och han kände då, att den äfven utstrålade en mild och behaglig värme. Så långt hade man alltså kommit: man ackumulerade solvärmen. Och han slog sig ned vid taflan och värmde sig, allt under det han såg sig omkring. 
<sec/>
Där längs utmed vägens ena sida såg han en lång rad sådana visare, fastän mindre än de, som värmde och lyste honom. De hade ej synts från öknen dessa, då de skymdes af framför liggande klippor och bergknallar. 
<sec/>
Han bestämde sig för att vandra vidare och valde riktningen helt godtyckligt, väl vetande, att hvarje väg måste hafva ett mål vid bägge ändpunkterna. 
<sec/>
Vägen, på hvilken han vandrade fram, var i mycket olik våra landsvägar – så saknades exempelvis hvarje antydan till telegraf – och telefonstolpar – åtminstone kunde han i mörkret ej upptäcka några. Vidare kunde han icke finna det minsta tecken till hjulspår. Icke heller syntes de attribut, som tyda på att hästar eller andra djur vandrat vägen fram. 
<chapter/>
<chaptername>Slottet</chaptername>

<chaptername>KAP. 5.</chaptername>

<chaptername>Slottet</chaptername>

<sec/>
I flere timmar gick han framåt. På vissa afstånd stodo alltjämt de själflysande, mindre taflorna och visade tydligt vägens riktning. Men icke ett spår af en människoboning kunde han upptäcka. 
<sec/>
»Det måste dock finnas lefvande väsen och intelligenta sådana,» sade han för sig själf. »Ty finnes det en väl bibehållen väg med konstgjord belysning, så måste ju äfven en byggmästare till densamma finnas. Den kan dock icke hafva byggt sig själf!» 
<sec/>
Slutligen såg han vägen dela sig. Från den väg, på hvilken han hittills gått, utgrenade sig en något smalare, som till skillnad från den förra, hvilken endast sparsamt – här och där – var upplyst af fosforescerande taflor och det endast på ena sidan, hade mycket tätare och på bägge sidor placerade taflor. Äfven till formen voro dessa lysande vägvisare olika dem, han hittills sett – de liknade lysande kors. Det var en pittoresk anblick. Den nya vägen gick i rak linie, och de lysande korsen togo sig sällsynt vackert ut med det finaste perspektiv, sakta aftagande i såväl storlek som ljusstyrka. 
<sec/>
Han förmodade, att den väg, som hade ett så storartadt utseende förr borde föra till ett mål än den allmänna landsvägen, och slog strax in på densamma. Han väntade, att nya, lysande punkter, skulle uppenbara sig framme vid horisonten – men så skedde ej; och ju närmare han kom den ändpunkt, som han redan sett från första stund, desto mer förvånade detta honom. Vägen tycktes sluta i det tomma intet, i den svarta natten. Nu hade han endast tre kors kvar. Villrådig stannade han. Här kunde han inte upptäcka något, och han beslöt sig att vända om och fortsätta på den första vägen. Då var det, som hade en inre stämma bjudit honom att gå fram till den sista visaren. 
<sec/>
»Nå, ja,» tänkte han, »jag skall gå.» 
<sec/>
Och han fick ej skäl att ångra det. 
<sec/>
Framkommen stannade han stum af häpnad och beundran. Framför honom låg en dal, och vägen fortsatte ned för en sluttning. Detta hade han ju egentligen bort kunna förutse, och det var icke heller detta, som försatte honom i en sådan förvåning. Men där nere i dalens midt såg han väldiga ytor skimra emot sig. Där lågo hus invid hus, alla lysande – och i deras midt höjde sig ett väldigt, magiskt strålande slott. Hans djärfvaste fantasi hade ej kunnat utmåla något sådant för honom, som det, han här i verkligheten såg. Allt lyste med samma stilla, bedårande sken som taflorna vid vägen. Slottet och de omgifvande husen voro bestrukna eller betäckta med detta hemlighetsfulla, fosforescerande ämne, som upptog solljuset för att om natten återgifva det så mildt som månen reflekterar det ljus, den mottagit. 
<sec/>
Länge stod han försjunken i betraktande af denna tafla, innan han åter kom sig för att röra sig ur stället. Så gick han nedåt – nedåt – och nådde slutligen fram till det strålande »trollslottet». Men hade han väntat sig öfverraskningar i arkitektoniskt hänseende, så blef han besviken i sina förhoppningar. Slottet, som han kallat det stora huset, var som ett vanligt hus med tre våningar; släta voro väggarne, och alla fönster voro vanliga rektanglar. Men det låg dock något skönt, magiskt i anblicken af detsamma. Så lika och dock så fullkomligt motsatt nutidens hus. Våra hus bilda i nattens mörker en mörk bakgrund, hvarpå lysande fönster visa sig – dessa hus framvisade mörka fönster på en lysande bakgrund. 
<sec/>
Framför slottet låg gårdsplanen, belyst af det stora husets skimrande framsida. 
<sec/>
Erling tänkte på, huru alltid det reella och verkliga öfvergår allt, hvad människofantasi förmår alstra. Här vandrade han i verklighetens värld och i sanning, aldrig hade hans fantasi kunnat låta honom ana, att något sådant fanns, som det han nu såg. Det hela var allt för enkelt. Från sin barndomstid mindes han tydligt den häpnad, hvarmed han betraktade det tändsticksställ, som stod på hans faders nattduksbord. Detta bestod af en fosforescerande platta, som lyste om natten och tydligt anvisade tändstickornas plats. Då hade man användt sig af svafvelbarium, svafvelkalsium och liknande ämnen. Här hos denna tids människor åter var naturligtvis det lysande ämnet ett annat, oerhördt mycket kraftigare, men han kände dock en viss stolthet öfver att hafva lefvat med i en tidsålder, då frågan om detta »framtidens ljus, det kalla ljuset», som det då kallades, började spira och blifva aktuell. Och han erinrade sig, huru han själf hade utfört en massa experiment med dessa fosforescerande ämnen. En gång hade han drömt om att af sådana substanser kunna fabricera en lampa, som skulle utsända ett mångfaldigt starkare ljus, koncentreradt genom linser. Men hans förhoppningar slogo fel. Ljuset lät sig ej alls koncentrera. Det bibehöll, trots prismor och linsarlinser, sin diffusa karaktär. Som något äldre hade han med sådant material bestrukit innerväggarne af en med ett fönster försedd garderob, hvilken gränsade till hans moders arbetsrum – och han måste skratta, där han stod, när han erinrade sig sin moders förtviflan öfver den infama lukt, som från denna garderob, efter hans manipulation med ljusämnet, inträngde i hennes rum. Experimentet hade lyckats, det lilla afbalkade rummet var under natten rätt ljust – men lukten, lukten. En ånga af svafvelväte fyllde ständigt garderoben, och i rummet intill icke endast förorsakade denna gas en förpestad atmosfär utan gjorde äfven allt nyskuradt silfver svart, hvilket ordningsälskande kvinnor finna så förskräckligt. Slutet på historien blef naturligtvis att ung Erling åter fick aflägsna sin »ljusfärg» från garderobens väggar. – 
<sec/>
Men här åter i denna atmosfär – till och med alldeles intill husväggen – kunde han icke upptäcka ett spår af den olidliga svafvelvätegasen. I dess ställe kände han en svag vällukt. Svag men dock tydlig. Och det vardt klart för honom, att man nu hade lyckats fullt lösa frågan om det kalla ljuset. – 
<sec/>
Han såg sig omkring. 
<sec/>
Gårdsplanen låg där i halfskymning. Den föreföll honom som en vanlig gård, ehuru den saknade flere attribut, som voro oskiljaktiga från nutidsmänniskans begrepp om gårdar i allmänhet. Att hund och koja fattades, fäste han sig icke så mycket vid. Att ingen pump syntes, förvånade honom ej heller så mycket; den kunde ju finnas annorstädes, rent af saknas och ersättas af vattenledning i hvarje rum. Att inga seldon eller arbetsredskap funnos där, var nog besynnerligt, men ordningssinne kunde vara grunden till, att allt sådant hade lagts inomhus. Men – att icke det ringaste tecken till växtlighet kunde spåras på hela den vidd, som låg i skymning – det förvånade honom på det allra högsta. Han kunde icke upptäcka det minsta spår af en grästorfva, icke en buske, ej ett träd eller ens antydan till en blomsterrabatt. 
<sec/>
»Huru kan man välja en så ödslig plats för en byggnad?» frågade han sig. »Här är ju ett feåkomligtfullkomligt motstycke till öknen där ute!» 
<sec/>
Har närmade sig slottet och sökte finna en dörr, där han kunde knacka på. Men innan han ännu hade funnit någon sådan, varseblef han, att ett fönster på nedra botten stod öppet. Han klättrade upp på karmen och gick in i rummet. Därinne rådde mörker. Trött som han var, sökte han den inbjudande bädd, som han trodde borde finnas. Till en början stötte han emot flere hårda föremål, men slutligen fann han dock något, som liknade en säng. I alla fall föreföll det honom så. Han gick tillbaka och stängde fönstret, ledd af det svaga ljus, som genom detta inströmmade utifrån, och trefvade sig tillbaka till sängen, kastade sig på denna och insomnade ögonblickligen. 
<sec/>
Han hann icke ens först lägga märke till en högst egendomlig egenskap, som denna »säng» ägde. Den afgaf nämligen en viss grad af värme. Detta fick han först senare erfara. Nu sof han godt och lugnt, under det att hans kropp åter sakta uppvärmdes. 
<sec/>
Solen stod redan högt på himlahvalfvet, när han vaknade. Det var tvenne röster i rummet innanför hans, som väckte honom. Hans nyfikenhet gjorde, att han lade örat till väggen och lyssnade i stället för att strax taga rummet i skärskådande. Han hörde två spruckna röster hviska. 
<sec/>
»Han är kommen. Ser du, att min tro dock till slut har vunnit seger. Han har kommit.» 
<sec/>
»Hvilken?» 
<sec/>
»Han, som jag väntat i hela mitt lif! Han som skall komma för att återföra oss till lifvet, han som skall gifva jorden en ny vår!» 
<sec/>
»Du talar åter i gåtor.» 
<sec/>
»Ja, för dig och Eder andra, I tviflare. Hur mycket hån har jag ej lidit för denna min aning om kommande, ljusare tider. Jag passar ej i vår tids ålder – ljum och slapp är den. Och jag skulle ej hafva kunnat lefva, om ej hoppet om en förbättring lyst för mig som en stjärna. Det hade varit outhärdligt, om jag ej hade varit fullkomligt viss därpå.» 
<sec/>
»Ja, jag vet ju, att du har denna tro. Det veta vi alla. Men i dag har ditt ansikte detta glädjens skimmer, som endast full visshet ger.» 
<sec/>
»Ja, jag säger ju: han är kommen. Jag har sett honom!» 
<sec/>
»Nu yrar du igen. Hvad är det för fantasier?» 
<sec/>
»Det är säkert!» 
<sec/>
»Men hvar finnes han?» 
<sec/>
»Fönstret är stängdt inifrån.» 
<sec/>
»Hvad?» 
<sec/>
»Minnes du, när jag såsom ung bad Svenno om tillåtelse att alltid om natten få låta ett fönster stå öppet?» 
<sec/>
»Ja, du väntade lik de gamle, att en återuppstånden Messias skulle komma in därigenom.» 
<sec/>
»Ja.» 
<sec/>
»Och nu är han kommen, menar du?» 
<sec/>
»Ja, jag har sett honom.» 
<sec/>
»Men det är väl en af våra bröder, som kommit så sent, att han ej ville väcka någon.» 
<sec/>
»Nej, jag har sett tecknet.» 
<sec/>
»Hans fot?» 
<sec/>
»Ja.» 
<sec/>
Nu såg Erling på sina fötter. Hans ena skosula hade under den föregående dagens och nattens vandring så slitits, att alla hans tår stucko fram. 
<sec/>
Så fortsatte de hviskande rösterna: 
<sec/>
»Och foten hade tår?» 
<sec/>
»Ja, fem stycken fullt utbildade tår, som våra urförfäder.» 
<sec/>
»Låtom oss titta på honom!» 
<sec/>
Erling hörde steg, som dogo bort. Och han vände sig om och såg mot dörren. – Men hur hans ögon sökte, funno de dock icke någon dörr. Det rum, som han bebodde, saknade hvarje antydning till dörrar. Han undrade, hvad detta betydde, och tog rummets inventarier i skärskådande. En stol, ett skåp och ett bord, voro förutom sängen det enda, som fanns. Möblerna voro icke alls lika dem som han förut sett, de voro nämligen ytterst klumpiga. Det material hvaraf de voro förfärdigade, hade stor förmåga att leda värmet – det kände han, när han lade handen på bordsskifvan – och kunde således icke vara trä eller dylikt. Det såg ut att vara en slags cementartad massa. Spegel saknades. Tvättfat och tillbehör syntes ej till. Nattduksbord med bricka, vattenkaraffin och glas funnos ej heller. Hans säng var en klumpig ställning och täcket var någonting mycket besynnerligt. Det var ej väfdt, det var ej heller en djurhud, ej pressad filt. Det var fullkomligt vattenklart, rent som glaset i fönstret, men mjukt, böjligt och behagligt. Genom det tjocka täcke, som låg öfver honom, såg han hvarje tråd på sina kläder. Det var någonting mycket egendomligt, tyckte han. 
<sec/>
Då syntes en skugga i fönstret. Erling, som anade, att han nu skulle få se ägarne till de bägge röster, som han nyss hört, ville ej skrämma dem genom att visa sig vara vaken; han kisade därför åt fönstret till och såg en syn, hvars make han aldrig skådat. Utanför fönstret fick han se tvenne ansikten, som tittade in genom detsamma. Att dessa tillhörde mänskliga varelser, som måste vara ytterst gamla, var det enda Erling kunde konstatera. 
<sec/>
Men om de voro män eller kvinnor, kunde han ej afgöra. Något så gammalt och skrumpet hade Erling aldrig tillförne sett. Huden låg som rynka på rynka, som valk bredvid valk i deras ansikten. Hyn var grå och glåmig. Ögonen lågo djupt i sina hålor. Ej ett hårstrå kunde upptäckas kring deras läppar, på deras hjässor eller kring deras ögon. Något så torrt, skrynkligt och gammalt har nutidsmänniskan svårt att fatta, och Erling tyckte, att de äldsta människor, han sett, voro som barn mot dessa typer. Och dock hade han sett många personer, som buro sina 90 år och voro mycket skröpliga. 
<sec/>
Så hördes åter de hviskande rösterna .. 
<sec/>
»Ser du tårna?» 
<sec/>
»Ja! Så röd och besynnerlig han ser ut.» 
<sec/>
Erling menade i sitt stilla sinne, att besynnerligheterna voro mera på betraktarnes sida. 
<sec/>
»Se, sådant yfvigt hår det växer i ansiktet.» 
<sec/>
»’Mustascher’ kallade de gamle dem.» 
<sec/>
»Inte äro de vackra, men detta hår hör till tecknen.» 
<sec/>
»Han ser ut som en nyfödd barnunge!» 
<sec/>
Nu blef Erling förargad. Han gjorde en rörelse och de bägge gamla försvunno ögonblickligen. 
<sec/>
Hvad var det, som de hade talat om? Att han hade kommit. Att han skulle rädda världen. 
<sec/>
Ja, i sanning, var inte världen vackrare än det, som han hittills hade sett af den, öknar och ett nästan obeboeligt land, och voro ej människorna skönare än de exemplar, han nyss skådat, då kunde en räddare väl behöfvas. Men inte kunde han rädda någon eller något. Han finge snarare se till att rädda sig själf. 
<sec/>
Vidare förstod han af deras samtal, att världen nu verkligen hade kommit in i den åldersperiod, som Berlinertalaren hade siat om, att det icke kunde vara långt till mänsklighetens totala utdöende. Huru våga tro på, att en man kunde rädda det från förintelse, på hvilket naturen själf så tydligt satt sin stämpel med undergångens tecken? Det vore ju vanvett! 
<sec/>
Så täktetänkte Erling Svahn och steg upp ur sin bädd. 
<sec/>
Han närmade sig fönstret och kastade en blick ut på omgifningarne. Ett panorama af kulle vid kulle, berg vid berg visade sig för honom. Solen stod ganska högt, och himlen var klar och genomskinlig som alltid. Skuggorna, som bildades, voro skarpa och svarta, och halfskuggor saknades alldeles. Fortfarande fanns intet spår af flora eller fauna. Allt låg öde, oändligt öde, kargt och torrt. 
<sec/>
Medan han betraktade »naturen», kom han att trycka pannan emot fönsterrutan. Den gaf efter och tänjde ut sig, som hade den varit förfärdigad af elastiskt gummi. Det var således samma märkvärdiga substans i detta, som han nyss observerat i sängtäcket. Och han undrade mycket öfver hvad detta kunde vɐravara. På hans tid hade den, som kunnat uppfinna ett fullt böjligt glas, med ens varit millionär. 
<sec/>
»Nej,» tänkte Erling och ryckte pannan från rutan, »jag måste ut och göra värden på stället min uppvaktning.» 
<sec/>
Han stötte upp fönstret och gick ut i det fria. 
<sec/>
Grått och alldagligt låg nattens féslott, gråa och allvarliga stodo de andra byggnaderna. Han hittade snart stora ingången och steg på. 
<sec/>
Han såg många märkvärdiga ting härinne. Men hvad som mest brakte honom i förundran var den fullständiga frånvaron af metallföremål. 
<sec/>
Många stora fönster lade han märke till. De bestodo hvart och ett af en enda ruta. Möblerna voro ungefär de vanliga, men fula och klumpiga i främlingens ögon. Han frapperades af den myskliknande doft, som strömmade honom till mötes öfverallt. 
<sec/>
I det tredje rummet fanns en stängd dörr – alla andra dörrar voro öppna – han närmade sig den för att knacka på, men innan han hunnit utföra sin afsikt, öppnades dörren, och en mycket gammal man trädde in. 
<chapter/>
<chaptername>Värden</chaptername>

<chaptername>KAP. 6.</chaptername>

<chaptername>Värden</chaptername>

<sec/>
»Välkommen!» sade den gamle, skinntorre gubben och räckte Erling en torr, vissen hand. 
<sec/>
Den mänskliga varelse, som Erling såg framför sig, var icke någon af de bägge samtalande, han nyss sett, och innan vi gå vidare för att skildra det egendomliga samtal, som utspann sig mellan representanterna för ungdom och kraft å ena sidan, ålderdom och resignation å den andra, skola vi beskrifva detta väsen, hvars egendomligheter på mindre än en sekund tydligt uppfattades af Erling. 
<sec/>
Det var värden på stället. Hans hufvud och hela hans växt f. ö. var mindre än hos vår tids människor i allmänhet. Hufvudet saknade hår, men mellan rynkor och valkar frodades en mängd stora vårtor. Ögonen voro små och röda. Munnen hade, såvidt Erling kunde se, ej en enda tand. Ansiktsfärgen var grå, och läpparne, som voro ytterst tunna, hade en violett färgton. Midt i denna grådaskiga bakgrund sköt näsan fram, svällande och frodig, med en mycket skarp krökning, och Erling erinrade sig nu, att äfven ansiktena i fönstret haft denna stora, krokiga näsa. 
<sec/>
Kroppen höljdes af en klädnad ej olik vår tids nattrockar, en lång, fotsid kappa, sammanhållen om lifvet med ett rep. Färgen var gräsgrön, och repet var violett. Men hvarken hos kappan eller repet kunde Erling upptäcka spår af trådar, som kunde tyda på att textilindustrien var fader till detta »tyg». Närmast såg det ut att vara måladt, men hvad som hade bestrukits, det visste han ej. Han var inte heller på det klara med, hur han egentligen kunde förstå dessa egendomliga människors språk. 
<sec/>
Småningom började han känna stark hunger. 
<sec/>
Den gamle mannen, som sade sig heta Svenno, bjöd med en gest sin gäst taga plats på en af de klumpiga stolarne. 
<sec/>
»När kom Ni hit?» frågade han. 
<sec/>
»I natt. Jag tog mig friheten att stiga in genom ett öppet fönster.» 
<sec/>
»Hvarifrån kommer Ni?» 
<sec/>
»Från öknen.» 
<sec/>
»Hvad? Hvilken öken?» 
<sec/>
Erling beskref den öde sträcka, som han under gårdagen hade genomströfvat. 
<sec/>
»Och hvarför kallar Ni detta en öken?» 
<sec/>
»Därför, att den var i fullkomlig saknad af allt lif, ej ett träd, ej en buske såg jag.» 
<sec/>
»Träd och buskar?» 
<sec/>
»Ej en fågel slog i skyn.» 
<sec/>
»Fåglar och skyar?» 
<sec/>
»Icke en vindfläkt rördes.» 
<sec/>
»Vind?» 
<sec/>
»Ändlös torka; regn har visst ej på åratal vattnat denna slätt.» 
<sec/>
»Torka och regn?» 
<sec/>
Gubben reste sig, närmade sig Erling och slog honom lätt på axeln. 
<sec/>
»Min vän,» sade han. »Skämt åsido. Hvarför kommer Ni hit med alla dessa besynnerliga, urgamla ord? Säg mig kort och godt Edert ärende, och låt alla dessa granna ord fara!» 
<sec/>
»Sanningen att säga,» genmälde Erling, »förtäres jag af hunger. Var snäll och gif mig något att tugga på!» 
<sec/>
»Tugga? Ni tycks omöjligen kunna lägga bort att svänga Eder med gammalmodigt språk.» 
<sec/>
Men plötsligt slog gubben ihop sina händer, och hans fula drag uttryckte ett slags öfverraskning och häpnad. 
<sec/>
»Hvad ser jag! Ni har ju tänder!» 
<sec/>
Och Erling öppnade munnen och visade sina friska, hvita pärlor. 
<sec/>
»Förlåt då, att jag misskänt Eder. Ni är återuppstånden från en gången tidsålder!» 
<sec/>
»Ja.» 
<sec/>
»Berätta mig dock Edra sällsamma öden!» 
<sec/>
»Med största nöje, men jag beder Eder, gif mig först något att äta!» 
<sec/>
»Genast.» 
<sec/>
Han framtog ur en ficka en liten, vattenklar blåsa, stor som en valnöt och tryckte sakta ihop den. Ögonblicket efter inträdde en skepnad – troligtvis en kvinna – yngre till utseendet än värden, utan vårtor, men lika motbjudande med sina otaliga rynkor. Erling tyckte sig igenkänna en af de samtalande från morgonen. Han mindes, huru äfven i hans tid de gamle såväl som barnen mycket liknade hvarandra. Och medan värden gaf tjänarinnan order, som han ej uppfattade, försjönk han i tankar. 
<sec/>
»Se här åter ett bevis på mänsklighetens likhet i stora drag med individen! Våra barn äro som späda alla hvarandra mycket lika. De små feminina barnen och de små herrarne äro i vaggan så godt som omöjliga att skilja från hvarandra. Röda och runda med svällande kinder ligga de där, och ehuru hvarje mamma med stolthet låter förstå, att hennes pys eller tös är den vackraste som finnes och olik alla andra, så står den opartiske ungherren oberörd af sådant och finner dem alla lika fula. När barnen växa upp, bli olikheten dels mellan könen dels mellan individerna inom hvarje kön betydligt mera utpräglad. Så kommer mogenhetsåldern. Då äro de individuella olikheterna i högsta grad framträdande. Först skiljas män från kvinnor genom kroppsbyggnadens väsentliga olikhet. Så skiljas männen sinsemellan genom yttre och inre differenser. En är mörk, en annan blond; en bär skägg, en annan är slätrakad; en är lång och smal, en annan kort och frodig; den ene bär med nonchalans sin måne, den andre yfves öfver en svallande hårväxt. Ja, den som följt det nuvarande manliga släktet och sett alla dessa typer i vaggan, hur kunde han tro, att alla de, som då liknade hvarandra som bär, skulle visa detta skiftande virrvarr som medelålders män. Och följ dem nu vidare! Låt dem från en mannaålder, skrida in i ålderdomens stadium! Hvad ser du då? Åter samma utjämnande af dragen och af olikheterna. Det går nu den motsatta vägen. Låt de medelålders männen alla blifva 80 år gamla, låt dem åldras normalt! Kinden skrumpnar, den höga, klara pannan täckes hos alla af rynkor och veck, ögonens eld minskas, händerna darra, håret, som förr var blondt och mörkt, blir hos alla detsamma, det blekes och hvitnar. Intressena (det inre lifvet), som förr var det mest skiftande, blir hos alla lika: tanken går till svunna dagar, kärleken koncentrerar sig på lekande barnabarns glada stoj. Äfven behofvet att tänka på döden och förbereda sig till hädanfärden är mera genomgående hos alla gamla än hos den kraftige mannen, som ej vill veta af sin bortgång. Och det behag de finna, de gamla, i lugnet och hvilan är ett genomgående drag hos dem alla. Hos mannen i hans fulla kraft var det ej så. Den ene älskade att brottas med stormen och att öfvervinna motgångar – den andre öfveransträngde sig aldrig någonsin. Men hos barnet återfinna vi den gamles typ. Alla barn hafva vid samma ålder samma intressen: lek och skola.» 
<sec/>
Så tänkte Erling. 
<sec/>
Men tanken löpte obehindradt vidare. 
<sec/>
»Tillämpar man detta på mänskligheten, så får man fram, att just i min egen tidsålder (som svarar mot den unge, kraftige mannen) de yttre och inre olikheterna mellan människorna, skola vara större, än de någonsin förr hafva varit. Hvad de inre egenskaperna beträffar, så se vi i våra dagar det sig allt mer utbredande facksystemet – specialstudiet. Förr, längre tillbaka mot mänsklighetens barndom, kunde vetenskapsmannen behärska alla grenar af vetande. Detta inneslöts i filosofien. Nu var det omöjligt. Allt specialiserades. Tänk blott på läran om elektriciteten! Förr var den liten, och hela kunskapsfältet behärskades med lätthet af en enda person. Nu skiljde man mellan galvanoelektriciteten dynamo-, telefon-, telegraf-, metallurgien och allt hvad de heta. Och säkerligen förestår ännu mera delning; ty än har den mänskliga anden vida fält att plöja, innan gubbåldern nalkas. Under den allra första tiden af mänsklighetens historia hade alla, liksom barnen i våra dagar, gemensamma intressen: jakt, fiske, jordbruk och religion. Alla jagade, alla hämtade sin fisk ur vattnets klara djup, alla odlade sin jord, och alla trodde de på öfvernaturliga ting i den omgifvande naturen. – Nu tyckes jag vara kommen till jordens gubbålder – och i sanning, det skall blifva intressant att se, om icke samma genomgående öfverensstämmelse i inre lif finnes hos alla dessa gamle. De yttre likheterna hafva de! Det är då med mänsklighetens yttre som med dess inre! Så har säkert vår ursprungsras bestått af människor, som varit hvarandra – öfver hela jorden – mycket lika. I min tid voro olikheterna mycket stora. Vi ägde då den hvita, svarta, gula, röda och bruna rasen. Men tecken till utdöende af vissa raser syntes allaredan då. Då voro de röde på retur, och de svarte kommo nog snart efter. När blott en ras härskar, då har jorden kommit in i sin gubbålder – då går människosläktet framåt mot den slutliga förintelsen med jättesteg. Hvilken ras skall segra? Dessa människor äro grå.» 
<sec/>
Längre kom han ej i sina tankar. 
<sec/>
Då vände sig den gamle ånyo mot honom; hvad man den tiden än samtalade om, om väder och vind var det icke. Fraser sådana som vår tids banala: »Förfärlig hetta i dag,» »Ruskigt väder ute,» »Ett sannskyldigt hundväder,» »Hvilken härlig dag,» funnos icke på denna tid. Den ena dagen gick som den andra, likaså natten, allt var ett evinnerligt enahanda. 
<sec/>
»Vår tid är nog i mycket olik Eder?» 
<sec/>
»Ja, i mycket, jag fruktar i allt!» 
<sec/>
»På hvilken tid lefde ni?» 
<sec/>
»I det tjugonde seklet efter en stor religionsstiftares – Jesus af Nazareth – födelse.» 
<sec/>
»Vi hafva bibehållit Eder tidräkning. Ni lefver i det tjuguförsta årtusendet.» 
<sec/>
»Hvilket år räknar Ni nu?» 
<sec/>
»År 20.301.» 
<sec/>
Här kan man se, huru talvärden i drömmar kunna sammanställas. Som läsaren torde erinra sig, talade doktor Zwieback i sitt föredrag om 20,000, och Erlings nummer i tamburen å ytterplagg var 301. Dessa tyckas hafva gått upp i hvarandra och tillsammans bildat detta årtal. Mira har ännu ej dykt upp i hans idévärld, men det är antag&#x00AD; »Jag har då adertontusen år bakom mig! Men hur har jag kunnat vakna igen?» 
<sec/>
»Jag vet ej; men för oss finnes ej längre något besynnerligt. Tre gånger har jorden besökts af interplanetariska väsen. Hvarför skulle ej då en öfverlefvande kunna hafva konserverats och åter brakts till lif?» 
<sec/>
Nu tillkännagafs, att maten var iordningställd, och de begåfvo sig in i det rum, som af Svenno benämndes matsal. Det var i allt olika nutidens. Erling såg framför sig en stor sal med gråaktiga, rappade väggar. Rundt väggarne stodo rätt bekväma länstolar, öfvertäckta med detta klara, fullkomligt genomskinliga ämne, som han förut hade observerat. Från taket hängde midt framför hvarje stol ett knippe slangar. De voro uppifrån och ett stycke nedåt sammanbundna till en sträng – men längst ner – strax öfver stolen – grenade de ut sig i flere delar, hvar och en i spetsen försedd med en pip som påminde om en napp. Häpen såg sig Erling omkring och stod hela tiden i stum undran, ända tills hans värd nödgade honom att taga plats i en af stolarne. Nu lade han märke till att slangarne hade olika färg; i det knippe, som hängde framför hans stol, funnos sex olika slangar af respektive röd, orange, gul, grön, blå och violett färg. Men ännu begrep han ej riktigt meningen med 
<sec/>
ligt, att hon nu snart skall framträda för hans minne i alla fall om händelsernas kronologiska ordningsföljd bibehålles. det hela. Då Svenno såg hans tafatta åtbörder och häpna minspel, slog han sig ned i en annan stol, grep den röda slangen, förde den till munnen och sög ur den. Strax därpå aflägsnade han den åter och fattade den gröna, hvilken han behandlade på samma sätt. 
<sec/>
»Se så,» sade han. »Vår mat är flytande. Och vi äga sex olika sorter. Våra magar tåla ej öfverlastning som Edra. Vi äro alla tunna och magra. Vid stora sammankomster ha vi alla sex rätterna – nu, så här apropos, finnes mat endast i den röda och gröna slangen.» 
<sec/>
»Hvarför just den gröna och röda?» 
<sec/>
»Det kunde ock hafva varit den orangefärgade och den blåa.» 
<sec/>
»Men hvarför just komplementfärger?» 
<sec/>
»Af en mycket enkel orsak. Vår matsmältning är ytterst ömtålig. Vi kunna ej som Ni intaga stora kvantiteter föda och absolut icke af ett och samma slag. Har Ni hört talas om »sur» och »alkalisk» mage? Ja. Den sura skall hafva alkalier, den alkaliska sura saker. Får vår mage för mycket surt, nekar den genast att göra tjänst, och lika illa är det, om den får för mycket alkalier. Men bägge äro nödvändiga. Blanda dem? Nej, min vän, det duger ej – då blir blandningen neutral – det allra mest skadliga, som vi kunna tänka oss. – Saken löses emellertid på det allra enklaste sätt genom dessa slangar. Den röda innehåller det alkaliska, den gröna det sura. Härtill är det, som vi använda de bekväma färgerna – alltid komplementfärger, – hvilka skola omväxlande insugas.» 
<sec/>
»Men hvaraf består maten?» 
<sec/>
»Det skall Ni senare få veta.» 
<sec/>
»Jag tycker snarare, att Edra magsäckar skulle förstöras af denna hastiga växling.» 
<sec/>
»Tvärtom! Allt sker efter den mest afvägda beräkning. Ni ägde ännu så mycket inneboende lif hos Eder, att Edra matsmältningsorgan själfva förarbetade maten. Vi åter måste med födan egga våra organ till verksamhet. Den sura födan sammadrager tarmar och magsäck – den alkaliska neutraliserar denna verkan – slappar väggarnes muskler igen. Samma verkan uppstår hos oss på konstlad väg, som hos Eder var naturlig. Smaka nu på maten. Var så god!» 
<sec/>
Erling förde den röda slangen till munnen och sög på den. Men han hade endast smakat ett par droppar af dess innehåll, då han kraftigt stötte den ifrån sig, och under utropet: »Gift!» häftigt sprang upp ur stolen. 
<sec/>
»För all del, lugna Eder,» sade värden. »Smaka äfven på den andra.» 
<sec/>
Den föda, som den gröna slangen innehöll, tycktes ingalunda Erling så vidrig att börja med. Men snart förvredos åter hans drag. 
<sec/>
»Sluta nu!» sade gubben. 
<sec/>
Erling förde slangen från munnen. 
<sec/>
»Tag nu den röda!» 
<sec/>
Motvilligt tog Erling åter den röda spetsen. Nu var det emellertid en helt annan och vida bättre smak. 
<sec/>
»Jo,» sade Svenno, »saken är den, att hvar och en enbart smakar vedervärdigt, men, när de komplettera hvarandra, neutralisera hvarandra, blir smaken god. Byt om nu, så fort Ni känner obehag, helst innan!» 
<sec/>
Erling var hungrig, och han bytte slangar och sög, tills det gjorde ondt i käkarne ända upp under öronen af all denna sugning. Men så blef han också mätt och kände sig belåten. 
<sec/>
»Maten tystar munnen,» och i synnerhet detta sätt att äta omöjliggjorde hvarje försök att tala. Men, som vi redan sett, vår unge vän hade en synnerlig smak för att filosofera öfver saker och ting, och denna smak följde han under måltiden. Vi – som åtagit oss att på det noggrannaste skildra hans själslif under hela denna tid – få således icke underlåta att meddela läsaren hans tankar. 
<sec/>
»Äfven maten har undergått dessa egendomliga förändringar, som individ och mänsklighet hafva gemensamma. Barnets mat är ett evigt enahanda: gröt och mjölk, skorpa och vatten. Aldrig afbryter en halfva öl eller en sup denna enformighet. Urfädernas mat var kött, fisk och växter och drycken endast vatten och blod. – Den kraftige mannens mat och dryck förete i det tjugonde seklet en skiftning och en mångfald, som äro enastående. – Våra gubbars mat och dryck reduceras ofta högst betydligt i fråga om sorternas mängd och slutligen blir dieten mycket enformig. – Åter samma tendens hos hela mänsklighetens utveckling som hos individens. – Min tidsålder motsvarar i detta afseende den unge kraftige mannen med den utbildade gommen och den utmärkta magen. – Barnaåldern är försvunnen – gubbåldern hägrar fjärran än!» 
<sec/>
»Jag undrar,» tänkte han vidare, »om icke detta sätt att reta tarmarne till verksamhet, som här användes, med fördel skulle hafva kunnat användas för mina samtida med förstörda magar? Möjligen.» 
<sec/>
Och Erling reste sig – bugade sig för sin värd och sade sig vara redo att berätta allt om sig själf, som Svenno önskade veta. 
<sec/>
De begåfvo sig in i ett annat rum, och sedan de slagit sig ned, redogjorde Erling för sin död och de närmast denna liggande tilldragelserna inom hans tidsålder. 
<sec/>
Därpå blef det hans tur att fråga, och Svenno ställde sig välvilligt till hans disposition. 
<chapter/>
<chaptername>JoDenIDet203DjeSeklet</chaptername>

<chaptername>KAP. 7</chaptername>

<chaptername>Jorden i det 203:dje seklet</chaptername>

<sec/>
»Att Eder luft är betydligt tunnare än vår, det har jag redan märkt,» sade Erling. »Men hvarför är Eder himmel violett, ej blå?» 
<sec/>
»Solen har blifvit mera orangeröd än förr och himlens färg är alltid komplementfärgen till solskifvans.» 
<sec/>
»Hvaraf består ökensanden?» 
<sec/>
»Af bergarter, som söndersmulats af de häftiga växlingarne mellan dagens värme och nattens köld.» 
<sec/>
»Äger jorden nu absolut intet annat lefvande väsen än Eder, föråldrade människor?» 
<sec/>
»Jo, milliarders milliarder.» 
<sec/>
»Hvad? Hvilka då?» 
<sec/>
»Mikrober.» 
<sec/>
»Inte växter eller större djur?» 
<sec/>
»Nej, intet sådant. Allt detta är för länge sedan dödt.» 
<sec/>
»Huru stor är nutidens mänsklighet?» 
<sec/>
»Omkring 5 millioner.» 
<sec/>
»Och jordens geografi?» 
<sec/>
»Polarisarne, som redan på Eder tid bildades, hafva vandrat mot söder och norr – med andra ord – närmat sig ekvatorn. De täcka nu nästan hela jorden. Endast rundt om ekvatorn går ett bälte, dit de ännu icke trängt. Sedd från rymden ter sig jorden som en glänsande hvit planet med ett svart bälte rundt midten.» 
<sec/>
»Och i detta bälte befinna vi oss?» 
<sec/>
»Vi och alla andra människor.» 
<sec/>
»Dess bredd?» 
<sec/>
»Ungefär ett tusen kilometer.» 
<sec/>
»På hvilken del af jorden befinna vi oss nu?» 
<sec/>
»Ni menar, hvad denna plats i Eder tidsålder benämndes?» 
<sec/>
»Ja.» 
<sec/>
»I Eder tid låg ön Borneo på detta ställe.» 
<sec/>
»Är allt vatten på jorden bundet?» 
<sec/>
»Nej, i detta bälte finnas ännu insjöar ehuru de äro små och grunda.» 
<sec/>
»Men Ni ha ju ej moln i Eder atmosfär?» 
<sec/>
»Nej och jo. Moln, sådana som Edra, hafva vi ej. Men någon liten afdunstning finnes. De ångor, som däraf bildas, stiga dock aldrig till större höjd än en eller ett par meter. Detta på grund af atmosfärens utomordentliga lätthet.» 
<sec/>
Erling började nu inse, att hans frågor skulle komma att blifva legio, och han beslöt sig för att systematisera dem. Han ville gå i ordning med dem och placera dem i samma kronologiska ordning som hans egna iakttagelser. Och han tänkte efter. 
<sec/>
»Härja några tuberkulösa sjukdomar?» 
<sec/>
»Aldrig. Sådana sjukdomar hafva för länge sedan utrotats. Vi dö nu en naturlig död – en död, som kommer på grund af kroppens slutliga oförmåga att tjänstgöra.» 
<sec/>
»Och dock säger Ni, att oerhörda mängder af mikrober finnas?» 
<sec/>
»Ja, oerhörda mängder!» 
<sec/>
»Men de skada ej människan?» 
<sec/>
»Nej, dem ha vi att tacka för att vi i dessa tider kunna bo på jorden.» 
<sec/>
»Hur är detta möjligt?» 
<sec/>
»För att förstå detta, måste Ni följa mig på ett litet ströftåg inom konsekvensens fält. Säger jag Eder blott, att det är ett faktum, så är Ni lika slug för det. Ni vill veta hvarför och huru! Nåväl! – Allt, som födes, skall lefva och dö. Icke blott en organism utan äfven hela släkten. Ty organismen är endast en anhopning af mindre delar till ett afslutadt helt – och det är ett släkte äfven. Liksom en organism födes, utvecklas, går tillbaka och slutligt dör så gör ock släktet, arten, rasen, familjen. Redan på Eder tid ansågs människan såsom den af organismerna, som sist uppstått. Hon borde därför kunna räkna på att öfverlefva många. På Eder tid hade hon redan öfverleft mammuten och hästen.» 
<sec/>
»Nej, ingalunda hästen.» 
<sec/>
»Nej, det skedde ju först två tusen år efter Eder tid! Det spelar ingen roll! Hon hade öfverlefvat mammut och alla de djurarter, hvaraf vi funnit fossilier. Hvarför? Därföre att dessa arter uppstodo långt före människan. Därför, att deras lifslängd var begränsad. Naturens lagar veta bestämma, att den som först födes, först skall skatta åt förgängelsen, om icke säregna omständigheter i omgifningarne ingripa. Nu fanns det en liten obetydlig organism, som uppstod först i ett mycket sent stadium af jordens utveckling. – Det var mikroben, äfven kallad bacill och bakterie. – Den har aldrig existerat i mänsklighetens barndomstid.» 
<sec/>
»Hvad säger Ni?» sade Erling förvånad, »Har ej bacillen existerat i de tider, då mänskligheten var ung?»  
<sec/>
»Nej.» 
<sec/>
»Men detta stämmer ju ej med utvecklingsläran.» 
<sec/>
»Jo, hvarför icke?» 
<sec/>
»Enligt den läran härstammar allt högre från lägre arter.» 
<sec/>
»Ja, än sedan?» 
<sec/>
»Bacillerna höra till våra lägsta arter.» 
<sec/>
»Ja, det är sant. – Men hör Ni på mig! Vi taga Eder egen tidsålder som exempel. Tror Ni, att endast de organismer, som då voro baciller, brutit framåtskridandets lag. Tror Ni, att endast de stannat på utvecklingens väg? Tror Ni, att af vissa slag blifvit lejon, krokodiler och människor och af de andra blott evigt mikrober? Nej, ingalunda! Kunna ännu baciller existera som baciller, så måste de ock ha uppstått sent.» 
<sec/>
»Nå väl! Och vidare?» 
<sec/>
»Bacillen är alltså en mycket ung organism. Hittills hafva vi öfverleft alla andra organismer, – men – bacillen skall öfverlefva oss. När nu mänskligheten – efter Er tid – började gå bakåt – då stodo mikroberna (de voro då många tusende arter) på höjden af sin blomstring. Men liksom allt, som står under människan på jorden, tyckes sträfva till att så mycket som möjligt tjäna henne – så gick ock bacillernas utveckling i denna riktning. Liksom af vilda djur de tama husdjuren danades genom tiderna – så öfvergingo de hätska, förödande bakterierna till nyttiga. Redan i Edert tidehvarf anade Ni bacillens stora nytta. I Amerika började denna rörelse att genom jorden odla bakterier, att tillföra dem luftens kväfve. Ja, jag tror väl, att Ni äfven hade hunnit så långt, att Ni af sulfater kunde genom bakterier erhålla nitrater.» 
<sec/>
»Ja, detta känner jag till.» 
<sec/>
»Edra efterkommande odlade dessa baciller. De utrotade de skadliga, underhöllo de nyttiga, och slutligen, i vår tidsålder, blef mikroben vårt enda skydd mot köld, mörker och hungersnöd, ja, vi ha dem att tacka för hela vårt lif.» 
<sec/>
»Hvad säger Ni? Är sådant möjligt? Men hur använda Ni alla dessa mikrober?» 
<sec/>
»Var god och fråga i ordning, så skall Ni efter hand få svar på allt.» 
<sec/>
»Ja visst! Ordning måste det vara, så att jag ej glömmer någon af mina erfarenheter.» 
<sec/>
Och han beskref det besynnerliga ljus, som solens sista strålar hade utgjutit öfver öknens sandkullar. 
<sec/>
»Detta beror blott på att vår atmosfär alltid är i stillhet, då Eder beständigt oroades af än den ena, än den andra vindilen. Solljuset brytes som i en kupig glasklocka eller i ett prisma.» 
<sec/>
»Detta ljus, som lyste mig ut ur öknen, det ljus, som jag följde utefter vägen ända hit och det, som lyser från hela detta slott om natten, hvad är det?» 
<sec/>
»Vår ljus- och värmeaccumulator. Det är rester efter bacillernas arbete i kalksten. Kalkens kol och syre blandadt med luftens kväfve förutom vätet från ett eller annat tillblandadt hydrat – allt detta förarbeta bacillerna. De lämna därvid en alkalisk vätska, som är ett af våra näringsmedel, samt en rest, som hufvudsakligen består af kalcium och mikrobernas exkrementer. Detta är vårt lysande färgämne. Det binder både ljus och värme och afgifver äfven bäggedera.» 
<sec/>
»Förnyas det ofta?» 
<sec/>
»En enda bestrykning varar utan att minska i kraft i öfver hundra år.» 
<sec/>
»Och hvart för den väg, hvarpå jag vandrade?» 
<sec/>
»Till närmaste insjö.» 
<sec/>
»Det var väl, att jag valde kosan så, som jag gjorde.» 
<sec/>
»Dessa vägar, som vi ha, begagna vi endast för att motionera oss på. Transportvägar äro de icke.» 
<sec/>
»Men, Ni ha väl transport? Eder kalk och annat måste väl transporteras?» 
<sec/>
»Ja, men detta sker medelst vissa egenskaper hos mikroberna. Detta skall Ni i dag få se exempel på.» 
<sec/>
»Jag har lagt märke till att telefon och telegraf saknas,» sade Erling. »Ha Ni ej sådana?» 
<sec/>
»Jo, men trådlösa.» 
<sec/>
»Apropos, telegraf. Hur är det med Eder post och Edra tidningar?» 
<sec/>
»Världen äger ej en kvadratmeter papper mera. Blott gamla, hermetiskt tillslutna böcker från svunna tider. Ser Ni, min vän! Edra samtida voro dåliga hushållare. Pengar var deras lösen. Skogar höggo de ut; all petroleum i jordens sköte pumpade de upp – hvar ton stenkol, brunkol och antracit bröto de ut och sände upp i rök; hvar gnista af metall i form af malm slukades begärligt. Vi hafva intet af all denna härlighet kvar. Angående post och tidningar så utdelas dessa om en timmes tid. Ni skall få vara med om utdelningen. Den plägar räcka en och en half timme.» 
<sec/>
»En och en half timme?» 
<sec/>
»Ja, lugna Er, så får Ni öfvervara den!» 
<sec/>
»Nu kommer jag till dagens händelser,» sade Erling. »Jag vaknade i detta rum med det öppnade fönstret och hörde tvenne stämmor samtala i rummet innanför. Den ena rösten var visst Eder tjänarinnas.» 
<sec/>
Och nu berättade han om hela detta samtal och om synen vid fönstret. 
<sec/>
»Det är Waras gamla vanliga historia. Hon omtalade den väl för hundrade gången för min dotter, kan jag tänka.» 
<sec/>
»Hvad betyder den?» 
<sec/>
»Det är en kvarlefva af judarnes tro i Edra dagar. Tron på att en Messias skulle komma. Han skulle komma nattetid och därför låta alltid religiösa judar ett fönster stå öppet om natten. Wara har bevarat detta naiva hopp. Vi andra resignera och se tydligt, huru allt är dömdt till undergång. Det kan ej hjälpas – sträng är lagen i naturen.» 
<sec/>
»Hvad är det med mina fem tår?» 
<sec/>
»Endast ett säkert bevis på att Ni ej hör till vår samtid.» 
<sec/>
»Hur så?» 
<sec/>
»Jo, emedan vi blott hafva en enda tå.» 
<sec/>
»Hästens utveckling går igen hos människan!» utropade Erling öfverraskad. 
<sec/>
»Omutbar är lagen! Sträng är lagen, och en är lagen,» sade gubben med patos. 
<sec/>
»Hvaraf består mitt besynnerliga täcke?» frågade Erling. »Och fönsterglaset och öfverdraget på Edra stolar och soffor? Och Edra kläder?» 
<sec/>
»Rester af bakteriernas arbete i kvartsmjöl,» sade Svenno. »Vi utbreda mjölet i ett passande stort och lagom högt lager och låta bacillerna arbeta det färdigt. Våra kläder bestå af samma ämne, men utvändigt äro de bestrukna med den ljusfärg, som jag nyss nämnde. Ni kan förstå, hvilken härlig inrättning dessa kläder äro för oss! När solen om dagen faller på, hämmas solstrålarnes inverkan, i det att färgämnet i hög grad ’absorberar detsamma. De svalka oss sålunda. Om natten lysa de oss. Och de värma oss. Färgen utstrålar en mild värme, densamma, som den om dagen har absorberat. Denna strålning tränges icke endast utåt – mot rymden omkring oss, utan äfven inåt – tränger in genom det glasklara »tyget» och värmer våra kroppar. Utan dessa kläder skulle vi ej kunna existera. Våra hus äro byggda efter samma principer. De lysa och värma oss. –» 
<sec/>
»Underbart! Allt detta förefaller mig, som berättade Ni mig sagor ur ’Tusen och en natt’!» »Något egentligen underbart finnes ej mera i detta än i något annat i naturen! Allt är underbart, eller ock är allt enkelt. Detta, att begagna sig af magasineradt solljus, det hafva äfven Ni gjort. Men Ni gjorde det så, att Ni läto tusentals år förgå, innan Ni använde Eder af detta magasinerade förråd – stenkolsskogarnes värme och ljus eller Eder ved, där processen gick något hastigare för sig. Edert elektriska ljus, hvad var det annat än magasineradt solljus och värme. Kom det från ett vattenfall, så hade dock solen lyft detta vatten i höjden, så att det kunde falla på Edra hjul. Skillnaden hos oss är den, att det hela går så mycket fortare, än det gjorde hos Eder.» 
<sec/>
»Ja, men det är dock högst genialt! Hvarför äga Ni, såvidt jag kan finna, inga metaller?» 
<sec/>
»Därför att Edra barnbarnsbarn och deras efterkommande hämtade upp ur jorden hvarje uns af metall. Sista tiden, som metaller hade praktiskt värde, voro de alldeles oerhördt dyra. Jag har dock ett guldmynt i min ägo, ett mynt som är 20.000 år gammalt.» 
<sec/>
Han öppnade en låda och visade Erling ett gammalt mynt. Det såg ut att vara ett silfvermynt. 
<sec/>
»Men detta är silfver, ej guld,» upplyste Erling. 
<sec/>
»Nej, det är guld!» 
<sec/>
»Nej, jag försäkrar, att det icke är guld!» 
<sec/>
»Och jag bedyrar Eder, att det är guld, eller rättare, att det har varit guld. Äfven den döda världen har sin utveckling, och guldet nu är alls ej lika guldet på Eder tid.» 
<sec/>
Nu, som alltid, höll guldet på att förorsaka en träta, men Erling drog sig i tid ur spelet. 
<sec/>
»Från det ena till det andra,» sade Erling. »Äro nu alla jordens folk spridda kring detta bälte, eller bo de samlade.» 
<sec/>
»De äro ganska spridda. Vi äro dock alla en enda stam, ett folk med ett språk och samma seder. En enda stor nation – alla med gemensamma intressen: att göra lifvet bekvämt för sig och hålla nöden från dörren. Fattiga eller rika finnes det ej. Ära söker ingen. Vårt intresse rör sig mest om födda och döde under dagens lopp. Sista året dog i genomsnitt en person mera om dagen än som föddes, och vi aftogo sålunda med 365 stycken under ett år.» 
<sec/>
»365?» 
<sec/>
»Ja.» 
<sec/>
»Jag trodde, att året nu hade färre dagar, att jordens rotation om sin axel hade aftagit i hastighet.» 
<sec/>
»Ja, det har den äfven gjort.» 
<sec/>
»Men hur är det möjligt, att året då innehåller 365 dagar?» 
<sec/>
»Jo, jordens hastighet i banan omkring solen har aftagit i proportion.» 
<sec/>
»Mycket enkelt!» 
<sec/>
Erling tystnade. Efter en liten stund frågade han vidare: 
<sec/>
»Märkas någonsin några yttringar af jordens inre, glödande massa?» 
<sec/>
»Inte i minsta grad.» 
<sec/>
Orden hade knappast uttalats, förrän ett förfärligt brakande hördes i luftlagren omkring dem. 
<sec/>
Erling rusade förskräckt upp. 
<sec/>
»Hvad var detta?» frågade han. 
<sec/>
»Det kom endast ny kalk och kvarts för matvarornas tillredande,» svarade Svenno lugnt. 
<sec/>
»Men detta oerhördt kraftiga buller?» 
<sec/>
»En följd däraf.» 
<sec/>
»Men hur ha kalken och de andra materialen kunnat komma hit. Ni äga naturligtvis ingen järnbana, då Ni ej känna metaller.» 
<sec/>
»Nej, vi äga ej järnbanor, vi äga ej linbanor, ej styrbara luftskepp och dock kommer materialet på slaget hvarje dag till hvarje hus öfver hela jorden.» 
<sec/>
»När det ej kan komma på jorden och ej heller genom luften, så måste det komma på någon underjordisk bana.» 
<sec/>
»Nej. Jag har ej nekat till att det tillföres oss genom luften. Jag sade blott, att vi ej äga styrbara luftskepp.» 
<sec/>
»Har Ni lust att bese min visthusbod?» frågade han. »Vi hafva ännu en halftimmes tid, innan tidningen kommer.» 
<sec/>
Erling antog anbudet med tacksamhet, och Svenno gick före och visade vägen. 
<sec/>
Under vandringen frågade Erling: 
<sec/>
»Hvad var det för en liten, glasklar boll, som Ni tog upp ur Er ficka och tryckte ihop när Ni ville kalla på tjänsteflickan?» 
<sec/>
»Hustelefon,» svarade Svenno. 
<sec/>
»Trådlös?» 
<sec/>
»Ja.» 
<sec/>
Så fortsatte han, sedan han upptagit kulan och räckte den till Erling: 
<sec/>
»Mycket enkel, som Ni ser. Den är fylld med heliumgas – en af dessa ädla gaser, om hvars stora betydelse för telefonien Edra samtida ingen aning hade.» 
<sec/>
»Hvad är det för verkan?» 
<sec/>
»Om heliumgas inneslutes i en boll, bestående af ett elastiskt, genomskinligt ämne, så fortplantar den ljudet.» 
<sec/>
»Hur uppfattas då tonerna?» 
<sec/>
»Genom att helt enkelt föra bollen mot örat.» 
<sec/>
»Jag förstår ej! Förklara Eder litet tydligare!» 
<sec/>
»Ni hade glasögon på Eder tid för att underlätta ögats arbete. Vi hafva helt enkelt ’glasöron’, om Ni vill kalla dem så, för att höra bättre. Som Ni vet, har ljudet svårt att fortplantas i vår förtunnade atmosfär. Heliumgas har den egenskapen, att på ett kraftigt sätt förmedla de annars icke uppfattbara vibrationerna i luften. Wara, tjänarinnan, har – jag vet ej, om Ni lade märke därtill – för sitt vänstra öra en liknande liten genomskinlig boll. När jag trycker samman denna, så höres i hennes boll en knäppning och en ton.» 
<sec/>
»Men detta blir sålunda blott en ringklocka, och ingen telefon.» 
<sec/>
»Nej, Ni har rätt. Men detta är den allra enklaste apparat, som vi hafva efter denna princip. Våra verkliga telefoner hafva trattar och andra inrättningar, och äro betydligt mera komplicerade.» 
<sec/>
De hade nu kommit en våning högre i slottet. 
<sec/>
»Ni sade för en stund sedan, att Ni ej ägde några metaller mera på jorden,» sade Erling. »Men ännu falla väl meteorer från rymden ned till Eder?» 
<sec/>
»Ja,» genmälde gubben. »Det äger nog sin riktighet. Men dessa meteorsvärmar, ur hvilka jorden förr drog ned stora massor af meteorer, äro nu för det mesta befriade från allt metalliskt innehåll.» 
<sec/>
»Huru är det möjligt?» 
<sec/>
»Ni vet mycket väl, att af de meteorer, som på Eder tid nedföllo till jorden, de flesta voro mer eller mindre järnhaltiga. Många bestodo helt och hållet af metalliskt järn. Att jorden företrädesvis drog dessa till sig, berodde på att jorden uppträdde i rymden som en ganska kraftig magnet.» 
<sec/>
»Men jorden är väl ännu en magnet?» 
<sec/>
»Både ja och nej. Jordens elektromagnetiska egenskaper betingade de väldiga ebb- och flodböljorna, som svallade så godt som öfver hela jordens yta. Friktion mellan den rörliga atmosfären och jordytan framkallade elektriska strömmar, som roterade kring jorden och gåfvo anledning till samma slags ström, som gör en solenoid magnetisk. All denna friktion är nu nästan försvunnen: vårt norrsken lyser ej mera kring polen, åska och blixt ha för länge sedan upphört, ej en droppe regn faller genom atmosfären ned till jordens yta. Jorden kan knappt mera räknas som en magnet. Dess magnetiska kraft tillhör nu sagan blott. Jorden har på sin färd icke påträffat nya meteorsvärmar, blott de gamla har den haft att draga ned. Först – det var på Eder tid – drogos framför allt de, som innehöllo järn, till jorden på grund af dess magnetism, sedan drog den äfven till sig andra meteorstenar på grund af deras tyngd. Sådana, ehuru i saknad af gedigna metaller, falla ännu i dag till jorden.» 
<sec/>
»Ni nämnde, att Edra bakterier förarbeta kalk och kvarts,» sade Erling. »Men, om det bland dessa mineral finnes malmer eller metaller, angripas då äfven de af dessa baciller?» 
<sec/>
»Nej, om sådana förekomma, hvilket jag medgifver ofta vara fallet, gå de till resterna.» 
<sec/>
»Ha Ni då intet behof längre af metaller?» 
<sec/>
»Nej. För öfrigt hafva vi lämpat våra behof efter omständigheterna. Vi skulle icke kunna smälta ett kilogram malm för att få metall, ty vi kunna ej åstadkomma så höga temperaturer som skulle erfordras. – Vår kroppsvärme belöper sig till något öfver 40 grader – Eder var ej ens så hög – och den värme, vi behöfva, är aldrig öfver 80 grader. Tänk blott efter, min unge vän, hvad Edra samtida slösade med värmet! Ville man koka en liter vatten, så använde man ved, kol, gas eller koks, hvilka afgåfvo en värme af öfver tusende grader i lågan. Tänk efter hvilket slöseri! Men ingalunda klandrar jag de gamle. De hade rikligt med skogar och massor af kol till sin disposition. Nöden dref sedermera människan till att uppfinna det kalla ljuset, det måttliga värmet. Det enda värme, vi nu äga är animalt – mikrobernas.» 
<sec/>
»Underbart!» 
<chapter/>
<chaptername>EnEgendomligVisthusbod</chaptername>

<chaptername>KAP. 8.</chaptername>

<chaptername>En egendomlig visthusbod</chaptername>

<sec/>
Gubben ledde Erling upp genom slottets alla våningar. Stönande och med stort besvär arbetade sig den gamle uppför trapporna och stannade ibland för att hämta anden. – Erling var mycket intresserad af allt det nya om mikroberna, som Svenno omtalade och han sade: 
<sec/>
»Om detta, att mikroberna utveckla så stor värme, visste vi på min tid ännu intet.» 
<sec/>
»Nej – Ni kände det ej ännu. Om jag minns rätt, funnos ännu på Eder tid och äfven långt senare dessa häftiga febrar, som bakterierna förorsakade?» 
<sec/>
»Ja, så var det.» 
<sec/>
»Härvid anade man slutligen bacillens inre värme, hvilken framträdde först, när den var så att säga i sitt esse. När den åt och frodades, utvecklade den en enorm värme – jag tror ända till 80 grader. I den febersjukes kropp pulserade hans blod och medförde till kroppens alla delar detta af bakterierna upphettade blod. Ju flere baciller, desto högre värme – i regeln. – I den mänskliga blomstringstiden drogo vi nytta af dessa mikrobers värmeutveckling – vi begagna den än.» 
<sec/>
»Så enkelt!» 
<sec/>
De voro nu komna upp i tredje våningen, och Erling såg taket öfver sig slutta. 
<sec/>
»Hvarför bygga Ni sluttande tak,» frågade han, »då Ni hvarken ha snö eller vatten att frukta?» 
<sec/>
»Det beror på att vårt material icke är tillräckligt starkt att som horisontelt liggande bjälkar bära ett tak,» svarade Svenno. 
<sec/>
Gubben visade sin gäst en lång rad af sumpar eller stora kar, som voro uppställda längs efter bägge väggarna i tvenne långa rader. 
<sec/>
»Detta är vår visthusbod,» sade han. »Här bereda vi och förvara våra födoämnen.» 
<sec/>
Den unge främlingen såg ned i de stora kärlen, men varseblef endast en grumlig vätska. 
<sec/>
»Var vänlig lämna mig en utförlig förklaring af denna process, är jag Eder mycket förbunden,» sade han. 
<sec/>
»Då gå vi några steg längre fram,» svarade den gamle. 
<sec/>
Sedan de kommit ett stycke bort, såg Erling en öppning i taket. Ett slags stege förde upp, och han gick bakom gubben uppför densamma. De nådde husets öfversta ås och stodo åter i det fria. En vidsträckt utsikt visade sig. Berg och dalar växlade med hvarandra, och längst bort såg han den stora öken utbreda sig, som han redan kände till. Så djupa voro skuggorna, att han icke kunde se ned till dalarnes botten, och öfverallt endast denna eviga död och torka, dessa kala och ödsliga kullar och slätter, som icke lifvades af ett enda träd eller ett förtorkadt grässtrå. 
<sec/>
»Det här ser ju ut som månens skifva vid fullmåne.» 
<sec/>
»Ja, jag antager, det är mycket stora likheter.» 
<sec/>
»Men Ni finna väl intet skönt i detta?» frågade Erling vidare. 
<sec/>
»Skönhetsbegreppet är ett mycket gammalmodigt begrepp,» svarade den vårtbetäckte gamle mannen. »Vi, jordens sista människor förstå oss ej på skönhet i någon form.» 
<sec/>
Nu vände Erling sina blickar till de allra närmaste omgifningarne – till de föremål, som funnos på taket. Det var en ganska stor, slät yta, och på denna såg han högar af olika stensorter. 
<sec/>
»Hur hafva dessa tunga saker kommit hit upp?» frågade han. 
<sec/>
»De ha transporterats genom luften.» 
<sec/>
»På hvilket sätt?» 
<sec/>
»Tyvärr äro redan de bägge arbetarne med sin apparat borta,» genmälde gubben. »Annars hade Ni fått se, huru det tillgick. Principen är emellertid mycket enkel. Vi hafva långt sedan det styrbara luftskeppet gjort sitt triumftåg genom världen, när atmosfären blef så tunn, att all flykt blef en omöjlighet, upptäckt konsten att hålla en kropp fullkomligt stilla i rymden. Detta är principen. Tänk Eder nu, att Ni och jag i detta ögonblick kunde stå stilla i rymden!» 
<sec/>
»Ja.» 
<sec/>
»Hvad tror Ni blefve följden?» 
<sec/>
»Antagligen, att jorden fortsatte sitt lopp, och vi under oss såge hennes olika delar passera i svindlande fart.» 
<sec/>
»Ja,» svarade gubben, förvånad öfver att Erling så lätt kunde sätta sig in i situationen. Han misskände oss allt, den fule gamle, trodde, att vi ännu voro barn. Men det är ju förlåtligt: i mycket äro vi ju ännu stora barn. 
<sec/>
»Det är helt enkelt denna princip, som vi följa,» fortsatte han. 
<sec/>
»Men hur är detta möjligt, och hur kommer det sig, att vi alls icke kände till detta?» frågade nutidsmänniskan Erling. 
<sec/>
»Att Ni icke kunde ana möjligheten af detta,» svarade Svenno, »kommer sig af en mycket enkel sak. Ni frågade nyss om meteorerna, och i samband med detta kommo vi in på jordmagnetismen. Ni bör veta, att hos oss existera icke mera kompasser. De höra, äfven de, till dessa sagoting, som för länge sedan försvunnit från jorden.» 
<sec/>
»Det låter ofattbart.» 
<sec/>
»Ni känner magnetismen, antager jag,» sade gubben. »Eder tidsålder var ju dess blomstringstid.» 
<sec/>
»Nej, vi kände ej dess sanna väsen och kärna.» 
<sec/>
»Ja, men Ni vet nog, att magnetismen betingades af en ström af ett visst något, till exempel eter, som banade sig väg till och från polerna. Ett järnstycke ställde in sig i strömmens riktning. Eder kompassnål darrade och svängde i denna osynliga eterström. Före Eder tidsålder var jordmagnetismen större än i Eder. Efter Eder tid aftog den mer och mer och kan nu icke spåras.» 
<sec/>
»Detta, som Ni säger, förefaller mig alldeles otroligt. En magnet är väl beständigt en magnet.» 
<sec/>
»Ingalunda. Jorden hade icke sin inre beskaffenhet att tacka för sin magnetism. Den var ej lik ett magnetiskt järnstycke. Nej. Denna magnetism bildades uteslutande af de elektriska strömmar, som kretsade omkring densamma. Den var en solenoid i stort. En kopparkula eller en boll af gummi kunna ju äfven uppträda med en magnets egenskaper, om en elektrisk ström omkretsar dem. Aflägsnas strömmen, upphör kärnans magnetism strax. Så har det varit med jorden. Vulkaner, ebb och flod, rinnande vatten, stormar och liknande väldiga rörelser elektricerade jordytan, och magneten var bildad. När de aftogo, när de, som nu, utdogo, då var ej jorden mera någon magnet.» 
<sec/>
»Nåväl! Och vidare?» 
<sec/>
»Förr gick den eterström, som förorsakade magnetismen, mellan polerna. Men samtidigt gick en större af eter rundt jorden, förorsakad af dess rotation. Då upphäfde dessa strömmar delvis hvarandra. Nu råder den ensam, som kretsar kring jorden. Och därför kunna vi, men kunde inte Ni, begagna denna ström. Vår jord roterar nu som förr från väster mot öster. Strömmen går således från öster till väster.» 
<sec/>
»Ja, detta förstår jag.» 
<sec/>
»Om alltså Ni och jag nu kunde blifva så godt som etertäta – – – » 
<sec/>
»Hvad är etertät?» 
<sec/>
»Så täta, att icke etern som nu obehindradt kunde borra sig genom oss – om, säger jag, vi blefve så oerhördt täta, så skulle vi föras med strömmen – d. v. s. stå stilla i rymden och se jorden skrida förbi oss under våra fötter. Förstår Ni?» 
<sec/>
»Ja, och jag fattar äfven att vi endast åt ett håll skulle kunna färdas rundt jorden. Alltid mot väster – aldrig mot öster!» 
<sec/>
»Just så! Och för att komma tillbaka hit måste vi lägga hela jordens omkrets mellan oss. Och gjordes färden utan uppehåll, så skulle vi efter jämt ett dygn åter vara här.» 
<sec/>
»Kan jag få företaga en sådan resa?» 
<sec/>
»Ja, när Ni vill!!» 
<sec/>
»Möjligen i morgon. Men nu vore jag tacksam få närmare reda på Eder mikrobverkstad!» 
<sec/>
»Här ligger nu råmaterialet, som Ni ser. Högar af sand. Denna sand hämtas från dessa otaliga öknar, hvaraf Ni sett en. Sanden är så fin som Edert dam. Ett slag är af kalksten, ett annat af lera, ett tredje af kvarts, ett fjärde åter af de väldiga saltlager, som blifvit kvar efter vattnets bindande. Våra mikrober äro af ofantligt många slag – dock alla nyttiga på ett eller annat sätt. Deras föda består af kombinationer af luftens kväfve och stenarternas kol och syre. Det väte, de behöfva, få de genom ett pulver af ett eller annat hydrat, som vi alltid blanda med bergarten. Här ser Ni nu en af dessa högar! Den består af kalksten, lera och gipspulver. I taket under denna hög finnes ett hål. Behagar Ni stiga ned!» 
<sec/>
De gingo åter ned för stegen. 
<sec/>
»Här föres pulvret till sex olika kar,» sade Svenno. »I hvarje kar förarbetas det af en särskild bacillsort. Se här!» 
<sec/>
Och nu förklarade han förloppet. När bacillerna infördes i blandningen, började en slags jäsningsprocess. Det skummade och fräste, och en hög värme utvecklades därvid. Af den substans, som kunde förtäras af bacillerna, åto de knappast en procent. Kol, kväfve, syre och väte förvandlades under processen till en förening, som i flytande form täckte hela massan. Det var detta, som var ätbart, och af detta ätbara ämne förtärde bakterierna blott en enda procent. Till kärlens botten sjönk det oförarbetade mjölet, och så småningom – allt eftersom arbetet fortgick – den resterande metallen blandad med bacillernas exkrementer. Volymen ökades under processens lopp, och den närande vätskan flöt öfver kärlens bräddar genom rännor till kärl, som funnos i våningen inunder. Denna vätska hade mycket olika färg, men jämt var den klar och ljusbrytande. I ett kärl liknade den sirup, i ett annat honung, i ett tredje såge den ut som upplöst kopparvitriol, i ett fjärde kar liknade den grön curaçao. Dess konsistens var något mera lättflytande än sirup. Och från dessa kar, hvilka samlades i rummet öfver den nyss beskrifna matsalen, förde dessa slangar, som Erling där redan afprofvat. Slangarne voro af samma glasklara ämne, som tjänade till råämne för så många föremål, de voro fullkomligt färglösa, och den färg, som Erling sett på dem var den inneslutna vätskan, som dels lyste igenom, dels hade afsatt sig i ett tunnt lager på innerväggarne. Resterna – återstoden efter processen tömdes i olika rum i samma våning. 
<sec/>
»Låt mig se,» sade Erling, som var kemist, »kalken består af kalcium och syre, leran af alluminium och syre, och gipsen af kalcium, svafvel och syre jämte bundet vatten – väte och syre. När nu luftens kväfve tillkommer, så har bacillen sålunda allt, hvad den behöfver för att lefva. Den förvandlar då allt syret, kolet och vätet i dessa bergarter till födoämnen, och det tyckes mig, som skulle resten då bestå af metalliskt kalcium och aluminium, blandadt med en eller annan svafvelförening.» 
<sec/>
»Ja, det är alldeles riktigt,» svarade gubben. 
<sec/>
»Men då ha Ni ju metaller,» sade Erling. 
<sec/>
»Ja, sådana ytterst fint fördelade metaller äga vi,» svarade Svenno. »Men det kan ju ej jämföras med det, som Ni menade med metall. Våra metaller bilda ett löst, ytterst fint fördeladt pulver. Ett sådant skulle i Eder atmosfär hafva förenats med syret så lifligt, att en förbränning uppstått». 
<sec/>
»Ja, vår så skallade ’järnsvamp’ oxiderades synnerligen snabbt.» 
<sec/>
»Hos oss är det annorlunda. Vår rena luft tillåter metallmjölet att bibehålla sig mycket länge.» 
<sec/>
Och nu kom berättelsen om huru resterna användes. De blandades ihop. Här till exempel, hade man redan på förhand aluminium och kalcium – deras potentialskillnad gjorde, att de vid beröring med hvarandra bildade en galvanisk stapel. Visserligen voro, som vi redan veta, jordens elektriska yttringar i stort sedt slut, men alltid, oberoende af detta, uppstår elektricitet, när tvenne olika metaller komma i beröring med hvarandra. Och värme uppstod. Men äfven på ett annat sätt bildades värme, och det var genom de kemiska, sakta fortskridande oxidationsprocesserna. Blandade man sålunda kalciumpulver och aluminiumpulver, så förenade sig dessa med tiden så hårdt, att det hela blef som cement. Och det mest idealiska byggnadsmaterial var bildadt. Icke nog med att det kunde formas på alla tänkbara sätt – det ägde äfven en inneboende värme, så att dessa föremål alltid voro varmare än nattluften – det var en följd af den oändligt sakta försiggående oxidationen. 
<sec/>
Erling kände ock här en stark väldoft, liknande den, han redan förut lagt märke till. 
<sec/>
»Denna doft,» sade han. »Hvad är det?» 
<sec/>
»Alla bakterier nu för tiden, som alstra värme, producera äfven denna lukt. Som Ni vet, är väldoften ett utmärkt skydd mot kylan.» 
<sec/>
»Ja,» svarade Erling. »Det visste allaredan vi. Ofta hände det, att åkerfält under natten fröso och förstördes. De fält åter, som lågo invid blommande trädgårdar, skyddades genom doftens värmeabsorberande förmåga. Experimentellt påvisades ock detta, och de olika dofterna belades med siffervärden.» 
<sec/>
»Naturen arbetar vist; den låter den organism, som alstrar värmet kläda sig i en dräkt, doften, som bäst af allt skyddar den mot dess afgång. Denna väldoft är ett slags päls, som våra mikrober hafva liksom vissa af Edra djur hade – nämligen de, som behöfde en sådan. 
<sec/>
»Och Edert lysande ämne?» 
<sec/>
»Rester af vissa bacillers arbete.» 
<sec/>
»Och Edert husgeråd?» 
<sec/>
»Formadt af olika blandningar af vissa rester.» 
<sec/>
»I sanning! Mycket praktiskt!» 
<sec/>
»Och nu,» sade den gamle, »torde Ni hafva sett det hufvudsakliga af vårt besvär för födan. Låtom oss nu gå och taga emot dagens tidning!» 
<sec/>
De begåfvo sig ned för trappan och voro snart ute i det fria. 
<chapter/>
<chaptername>EnTidning</chaptername>

<chaptername>KAP. 9.</chaptername>

<chaptername>En tidning</chaptername>

<sec/>
»Jag för Eder hit ut endast för att förklara Eder, huru vår lilla koloni är sammansatt. Ni ser alla dessa mindre hus här rundt omkring. Som synes, är deras antal tjugotvå. Vi gruppera oss alltid i liknande samlingar. I midten finnes ett större hus, där alla måltider intagas, gemensamma öfverläggningar hållas, tidningen för dagen mottages och så vidare. I hvart och ett af de små husen bo i allmänhet tvenne personer, man och hustru.» 
<sec/>
»Men hvarför har just Ni åtagit Eder besväret att sköta detta stora hus?» 
<sec/>
»Det beror på att jag hade mera lust därtill än de andra.» 
<sec/>
»Icke för betalningens skull?» 
<sec/>
»Penningar sakna vi alldeles. Ingen är rik, och ingen är fattig. Jorden och luften och vattnet tillhöra oss alla lika mycket.» 
<sec/>
»Men hur få Ni då tjänstefolk?» 
<sec/>
»De människor, som ännu hafva lust till något arbete och förmåga därtill, önska få denna syssla. De säga, att de eljest ej kunna stå ut att lefva – att det hela är allt för enformigt och tråkigt.» 
<sec/>
»Ja, om Ni vill», fortsatte han, »skola vi nu gå in och mottaga dagens tidning.» 
<sec/>
De inträdde åter i slottet, och gubben förde sin gäst till ett stort, aflångt rum fullt med bänkar. Rad efter rad stodo dessa besynnerliga sittplatser. På väggen framför alla bänkarne såg Erling en stor rund öppning, i hvilken en hinna af det genomskinliga ämnet var insatt. Det såg ut som ett stort, rundt fönster, men rummet där innanför var mörkt. 
<sec/>
På bänkraderna sutto, sida vid sida, gamla vissna, skrumpna människor, alla utan hår, alla med skrynklor så oerhördt många och djupa, att Erling aldrig hade kunnat ana något sådant. Och deras näsor! Hos Erling var näsan ansiktets förgrund; hos dessa människor voro ansiktena näsornas förtonande bakgrund. Väldiga, krökta, svällande stucko de fram, dessa snablar. – Alla voro gamla, såväl manliga som kvinnliga individer, och icke ett enda ungt ansikte kunde upptäckas. 
<sec/>
Någon presentation ägde ej rum, utan Erling och Svenno satte sig tysta ned på en af bänkarne. Ännu några personer anlände efterhand, och snart tycktes auditoriet vara samladt. 
<sec/>
Då började plattan i väggens runda fönster att dallra och svänga. Slutligen förnummos verkliga toner, och Erling förstod, att det här var fråga om en jättelik, trådlös telefon. 
<sec/>
Nu började telefonen tala. 
<sec/>
Vi vilja ej trötta våra läsare med att ord för ord citera, hvad dåtidens dagliga tidning innehöll, utan hellre beskrifva, hur den fördes kring jorden, och meddela fragment af innehållet. 
<sec/>
Hvarje samhälle ägde i sitt centralhus trådlösa telefoner, konstruerade efter principerna med Heliumgas, som vi redan omtalat. En af dessa telefoner var lika hos alla. Braktes den till verksamhet, så kunde den därför höras af alla. I den telefonen sades ej hemligheter, ty ingen hade på denna tid någon sådan. Allt det, som frambrakt vår tids hemlighetsfullhet, var borta: guldet, kärlekens heta glöd, äran och maktbegäret – allt detta saknades numera. Inom parentes kan nämnas att det äfven fanns telefoner afsedda för lokalt behof. Dessa influerade aldrig på de stora s. k. tidningstelefonerna. 
<sec/>
Huru verkade nu dessa telefoner? Och huru uppstod världstidningen utan blad, utan tryckpress och svärta? 
<sec/>
På ett mycket enkelt sätt. 
<sec/>
Det fanns på ett ställe af jorden – ungefär där Marquesas-öarne nu ligga – en man, som hade större intresse för allmänna ting än de flesta andra. Denne man var tidningens redaktör. I hans hus var det så inrättadt, att hans telefon dygnet om i en apparat kopierade alla samtal i tidningstelefonen från jordens alla delar. Af dessa borttog redaktören endast dem, som voro för obetydliga för att äga allmänt intresse. De andra sammanfördes i rubriker och fingo i tur och ordning repeteras framför tidningstelefonen, hvarpå de fördes till alla jordens olika apparater. Detta skedde hvarje dag å en bestämd tid, och då fick icke telefonen begagnas för andra meddelanden. I stället samlades då alla människor för att mottaga meddelandena om det gångna dygnets händelser. 
<sec/>
Först meddelades antalet under dygnet födda. Där förekommo de mest egendomliga orts- och föräldranamn. Summan af de födda visade sig vara 17. När den långa listan var slut, hördes ett slags bön eller dylikt, som lydde ungefär så: 
<sec/>
»De barn, som nu beskärts oss, hoppas vi skola växa upp till kraftigare medborgare än vi själfva. Vi hoppas och önska, att de planeter, från hvilka deras själar utgått för att här reinkarneras, måtte sända varma välönskningar i deras spår till glädje för de nykomna och till nytt hopp för oss.» 
<sec/>
Så kom uppräknandet af döda. Inalles voro dessa 15 stycken. 
<sec/>
Äfven här upplästes af telefonen ett slags bön: 
<sec/>
»Åter femton af oss hafva gått att på planeten i rymdernas djup uppsöka dem af oss, som vandrade hän och nu där invänta dem. Glade ingingo de i hvilan vissa om att i sinom tid träffa oss, som senare följa i deras spår. Låten glädjetankar och goda önskningar följa de aflidne på det att deras nyskapade lif på den främmande planeten måtte krönas af samma framgång som vi önska våra i dag födda barn!» 
<sec/>
Erling förvånades mer och mer. Voro de religiösa, dessa besynnerliga, utlefvade varelser? Besutto de en inre, religiös lifsåskådning? Och i så fall hvilken? Böner som dessa hade han aldrig hört. Det hela föreföll honom nytt och främmande. 
<sec/>
Så kom han att tänka på huru äfven inom hans samtid religionen vandrat som en bölja. Den började och sjöd varm som blod hos barnet – den kyldes och splittrades mot vetenskapens tvifvelsklippor under medelåldern – och samlade sig åter i ålderdomen till ett enda lugnt vattenflöde: de fleste gamle voro åter religiösa. Så var det ock nu! Människosläktet hade rasat ut – på sin sotsäng voro alla åter samlade om en enda religion. – 
<sec/>
Det talades vidare om förlofning och äktenskap. 
<sec/>
Och åter kom en märkvärdig bön: 
<sec/>
»Alla dessa, hvilka göra världen en välgärning genom att ingå äktenskap trots våra slocknade passioner, alla dessa, som bringa detta stora offer endast för att söka hindra vårt släkte från undergång, önska vi, att deras mödor måtte krönas med framgång. Vår önskan är, att i det viktiga ögonblicket de rätta och goda lifgifvande strålarne måtte vara för handen, så att det nya lif, som bildas, kan i rikt mått hedra sitt upphof!» 
<sec/>
»Högst kuriöst,» tänkte Erling. 
<sec/>
»Men hvarför?» resonnerade han vidare. »Det rör sig ju blott om helt naturliga saker, och i denna värld, hvarest all passion skrumpnat ihop där behöfves ej mera detta fikonalöf, som i vår tid kallades genus. Så fort förhållanden icke anses kunna direkt och utan omsvep beröras, då ligger en passion därunder. Här behöfdes detta icke längre. Passionen har öfvergått till pliktuppfyllelse.» 
<sec/>
Nu kom en allmän uppsats, sammansatt af en eller annan skribent. Den var historisk, och dess innehåll var ungefär följande. 
<sec/>
»Hvad kan man egentligen nu för tiden meddela, som kan intressera, rycka åhörarna med och lifva upp den dagliga, oerhörda enformigheten? Intet. Allt i vår tid är evigt enahanda. En dör och en födes! Se där det hela. Ej en naturkatastrof, ej en omväxling af ens det allra obetydligaste slag.» 
<sec/>
Svenno lade sin hand på Erlings knä. 
<sec/>
»Det är doktor Rilo,» sade han. »En af oss, som ännu har i behåll något af Eder tids anda.» 
<sec/>
Och rösten fortsatte: 
<sec/>
»Det enda, som intresserar oss, är att blicka tillbaka. Vi älska att se tillbaka på svunna, lyckligare tider, på tider, då det rådde svallande passioner, då det glödde och var lif i människans inre. På tider, då muntra bäckar tömde pärleskimmer i grönskande dalar, på tider, då drufvan glödde under en djupblå himmel. Då blommade doftande växter på våra kala slätter, och djuren kröpo, sprungo, flögo fram öfver jordens yta. Då slog kärlekstrånande fågel sina slag i dungen för hänförd maka. Och människorna? De voro ej som vårt förtorkade, saftlösa släkte. De hade kraft i armen och tankar i hjärnan. Och ett hjärta slog varmt i takt med det sjudande blodet. Då var kinden slät och ögat lifligt – då var lifvet rikt på skiftande öden. Och kärleken! Kärleken, åtrån, var ännu ej död. Ja, jag vet, att det på den tiden kunde tändas bål af evig kärlek blott af ett ord eller en blick. Och då tvenne par läppar möttes – då var det, som smälte de bägges själar samman i en harmonisk inre välklang så ljuf, att ej ens dåtidens skalder hafva lyckats fullt tolka dess sällhet i ord. 
<sec/>
Men det fanns ock på den tiden vissa likheter med vår tid. Det var deras fängelser. Där fanns allt det, som vi äga. Ödslighet – ty naturen var utestängd genom högt sittande, gallerskyddade fönster; enformighet – ty den ena dagen gick som den andra; matens lättåtkomlighet – ty staten ställde alltid fram den färdiga lagade maten. 
<sec/>
Men liksom fången där inne i cellen längtade till ljus och frihet, till sol och blommor och hela naturen, så ligger ock längst inne hos oss förborgad denna suckan efter hänsvunna, sällare dagar. Liksom fången, oaktadt han i fängelset hade allt, som rörde hans timliga behof, längtade ut till svält och nöd, så längta ock vi från våra fyllda magasin och välförsedda matslangar till en tid, då vi i en härlig natur finge kämpa om en fattig portion mat. Vi sucka efter en tid, då vi ej som nu lefva af nåd på forna människors snille, hvilka åt oss hafva lagt allt till rätta. Hellre ett lif i kamp och umbäranden men dock ett lif med svallande blod, med bultande hjärta, med känslor i bröstet, hellre detta än den vekliga väntan på slutet, som vår mänsklighet nu hängifver sig åt. 
<sec/>
Jag är ej i stånd att gifva Eder förslag till denna omhvälfning, men jag har en aning om att förlossningen icke är aflägsen. Jag drömde om att en son af forna tiders idérika män vände åter, och att allt blef godt igen.» 
<sec/>
»Doktor Rilo bor här i vår koloni,» sade Svenno. »Det är den mannen där på första bänken!» Och hans ord åtföljdes af en antydande nick. 
<sec/>
Erling betraktade mannen, som var en lika fullkomlig gubbtyp som de andra. 
<sec/>
»Men hur kan han så fästa sig vid en dröm?» frågade Erling Svahn. 
<sec/>
»Våra drömmar äro sällsynta men alltid sanna,» svarade gubben. 
<sec/>
Det förmärktes en oro i salen, och Erling kände, huru han var föremål för allas förvånade blickar. 
<sec/>
Snart hördes åter det dallrande fönstret i väggen vibrera och fångade åhörarnes intresse. 
<sec/>
Nu berättades om: 
<sec/>
Man kunde se, huru gubbarne ryckte till vid ordet »märkvärdig», ty i deras värld tilldrog sig sällan något, som gjorde skäl för detta ord. Och med spändt intresse hörde alla fortsättningen: 
<sec/>
»Till Kurivi kom i morse från den sublaniska slätten en mänsklig varelse vandrande.» 
<sec/>
»Kurivi är en stad i Edert Guayana,» upplyste Svenno. »Det land, där Ni nu är, heter Isalium.» 
<sec/>
»Denna människa är ej af vårt släkte. De svarta ögonen lysa och stråla, hennes hufvud täckes af ett långt, böljande, blondt hår. Hennes hud är slät och glatt; den har röd och hvit färg. Hennes mun har tänder, som sitta i tvenne jämna rader.» 
<sec/>
»Hvad hör jag,» sade Svenno, »Ni tyckes hafva en kamrat ifrån Eder tidsålder här – visserligen på vår motsatta sida, men dock här på jorden, i vår tidsålder!» 
<sec/>
Fönsterskifvan: 
<sec/>
»Hon förklarade sig icke veta något om sin härkomst, och uppgaf sitt namn vara Mira.» 
<sec/>
»Min Gud!» 
<sec/>
Utropet kom från Erling, som blek och darrande sprungit upp. Och åter riktades allas blickar mot den unge mannen. 
<sec/>
Allt stod nu klart för Erlings minne. 
<sec/>
Och vimmelkantig af lycka raglade han ut ur salen. Bort, bort från dessa skrynkliga, stornäsade individer, när i hans närhet fanns lifvet – när det väsen fanns på jorden, till hvilket han drogs af starka, fast osynliga band. Den kvinna, som hans själ älskade och tillbad. – – –  
<sec/>
Men den talande skifvan i salen, som Erling nyss lämnat, fortsatte att tala. Och den beskref äfven en annan besynnerlig tilldragelse. Den visste att omtala, att en annan sådan egendomlig varelse från en svunnen tid äfven dykt upp i landet Isalium. Detta var Erling, och Svenno berättade sedan allt för honom. 
<sec/>
Erling irrade omkring på gården och i dess närhet. Mira – ja, nu stod hon tydligt för hans syn. Och all hans längtan, all hans trånad vaknade upp på nytt i hans bröst. 
<sec/>
»Mira! Skulle jag ock gå genom jordens medelpunkt, jag skall finna dig!» utropade han. 
<sec/>
Den gamle Svenno syntes nu på trappan. Han gick fram till Erling, lade sin arm om hans och sade: 
<sec/>
»Nu till vårt middagsmål! Jag skall presentera Eder för denna kolonis alla medlemmar. Edert namn?» 
<sec/>
»Erling Svahn!» 
<sec/>
»Tack.» 
<sec/>
De försvunno undan solens brännande strålar, gingo in genom slottets dörr och befunno sig snart i matsalen. 
<chapter/>
<chaptername>Middagen</chaptername>

<chaptername>KAP. 10.</chaptername>

<chaptername>Middagen</chaptername>

<sec/>
När Erling inträdde i matsalen, var det stora rummet fylldt af en massa människor. De stodo i grupper, samtalande med hvarandra. Vid hans inträde tystnade alla röster, och sorlet dog bort i en sakta hviskning. Vid Svennos sida skred Erling fram och presenterades i vederbörlig ordning för alla de närvarande. Att här uppräkna alla vore för tråkigt för läsaren, och vi nöja oss med dem, som möjligen i det efterföljande komma att spela någon roll med i handlingen. Svennos hustru hette Sista. En liten gumma med intetsägande yttre, litet mindre vårtor än värden men betydligt böjd och lutande. Deras dotter – en af dem, som Erling sett vid fönstret om morgonen – hette Ita. Hennes vårar voro aderton, men hon liknade mera en af våra nutidsgummor med åttio vintrars snö i lockarna än en ungmö. Hon var förlofvad, och hennes fästman, hvars namn var Mito, ägde den präktigaste näsan i hela församlingen. Han var tjugotre år, men torr, skrynklig och gubbaktig. Midt uppe på hans gråa, hårlösa hjässa tronade i värdig ro tre fula utväxter. Vidare märktes doktor Rilo, hvars bekantskap läsaren redan har gjort. Såsom lärare presenterades en person, benämnd Mata. De andra kunna vi lämna i fred. De voro minst femtio stycken, voro alla hvarandra mycket lika – kvinnor som män – och buro alla sådana dräkter, som vi sett Svenno äga, en nattrockliknande kappa med ett bälte om lifvet. 
<sec/>
En af gubbarna kom senare än Erling och föreställdes såsom Ato, ingeniör. Erling började ett samtal med honom. 
<sec/>
»Jag är själf ingeniör,» sade han, »och det skulle intressera mig höra, hvad nutidens kolleger ha för sig.» 
<sec/>
»Det gäller hufvudsakligen att underhålla vägarna,» svarade Ato. »Men också att af bacillresterna få kläder och husgeråd. Så hafva vi fabrikation af heliumgas och andra ädla gaser, allt med tillhjälp af våra bakterier, och vidare vissa kommunikationsmedel, telefoner och æromotiver.» 
<sec/>
»Och hvad är ett æromotiv?» 
<sec/>
»Apparater, som föra oss genom luften från en plats till en annan.» 
<sec/>
»Aha! Då var det ett sådant, som i morse förde hit kalksten?» 
<sec/>
»Ja.» 
<sec/>
En tanke slog ned i Erlings själ. Han vände sig till Svenno och sade: 
<sec/>
»Kan jag i morgon få medfölja Edert æromotiv?» 
<sec/>
»Naturligtvis, gärna. Och hvart vill Ni resa?» 
<sec/>
»Till Kurivi!» 
<sec/>
Detta ord åstadkom en rörelse hos de närvarande, och doktor Rilo sade: 
<sec/>
»Ni vill se denna kvinna från Eder tid?» 
<sec/>
»Ja.» 
<sec/>
»Är det endast nyfikenhet, som drifver Eder, eller känner Ni henne måhända från fordom?» 
<sec/>
»Jag tror, att hon är den kvinna, som jag sökte och slutligen fann för att i samma ögonblick ryckas från henne.» 
<sec/>
»Berätta, berätta!» utropade Wito, den lycklige fästmannen. 
<sec/>
»Gärna, om det roar Eder.» 
<sec/>
»Ett ord,» sade nu Svenno. »Låtom oss intaga våra platser och under måltiden njuta af detta helt säkert ovanligt intressanta föredrag!» 
<sec/>
Man placerade sig nu i länstolarne, och hvar och en började sugningsproceduren med de besynnerliga slangarne. 
<sec/>
Erling omtalade sina upplefvelser och sin förmodade död, och hans berättelse följdes med ett intresse, som Erling ej hade tilltrott dessa förtorkade väsen. 
<sec/>
Men då Erling som afslutning omtalade, att han ingalunda vore säker på flickans genkärlek, då höjde doktor Rilo, aposteln för den slocknade kärlekens pånyttfödelse, sin stämma: 
<sec/>
»Något annat vore ju otänkbart. Här komma till vår värld plötsligt tvenne väsen från en annan tid. Man och kvinna äro de. De hafva lefvat samtidigt. Tror någon, att de droges till oss på samma dag, om ej ett inre samband existerade? Nej, säkerligen icke. Ni två äro som de gamles Adam och Eva, de enda verkliga människorna på jorden i denna stund. Genom Eder skall måhända mitt länge närda hopp förverkligas om en ny vår på jorden och ett lyckligare släktes uppståndelse.» 
<sec/>
Erlings kinder färgades af purpur. »Se,» sade Rilo, pekande på Erling, »se, huru aningen redan drifver hans röda blod i vågor, huru det stiger vår nye vän åt hufvudet!» 
<sec/>
Dessa ord bidrogo ej till att minska ynglingens förlägenhet. 
<sec/>
»En vacker syn,» sade Mata, läraren. 
<sec/>
»Ja,» sade många af de andra. 
<sec/>
Men Ita, fästmön, sade: 
<sec/>
»Jag har hört, att forna tiders människor ägde förmågan att »rodna». Men jag tror ej, att det var aningen om en frambrytande passion, som alstrade den, utan fastmera den uppfattningen, att de voro felaktigt bedömda.» 
<sec/>
»Min kära Ita,» sade Rilo. »Det kan nog hända, att du har rätt. Men blott till en viss grad. Rodnaden betydde mycket då för tiden, och mången ungmö fångades just genom denna framvällande purpurvåg.» 
<sec/>
Han fortsatte, vänd till Erling: 
<sec/>
»Tillåter Ni, att jag kombinerar fortsättningen 
<sec/>
af ’Erlings och Miras saga’?» 
<sec/>
»Ja, med nöje!» 
<sec/>
»Vi förutsätta, att Ni dog vid Edert svåra fall ur automobilen. Eder tärna, som ilade till, fann Eder blek, kall och död. Och hon såg i ett ögonblick sin lefnads lycka sköflad. Hennes hjärta brast, och död störtade hon i Edra liflösa armar. Därför komma ni ock samtidigt till vår värld.» 
<sec/>
»Måhända. Men säg mig, doktor Rilo, hur förklarar Ni, att vi nu kunna uppträda här? Ligger det ej något mystiskt i det hela?» 
<sec/>
»Visserligen. Men, det gifves i hela universum intet mystiskt. Mycket kunna vi ej fatta, men allt är lagbundet och naturligt. Jag medgifver, att jag ej kan klargöra för mig, hur Ni har kunnat komma till oss med Eder kropp lika frisk, som den var för tusentals år sedan. Detta är svårt att förstå. Att Eder själ har återvändt hit, torde ej vara så kinkigt att förklara.» 
<sec/>
»Huru så?» 
<sec/>
»Ni känner ej än vår religion?» 
<sec/>
»Nej, icke mera än hvad som framskymtade i dagens tidning.» 
<sec/>
»Ja, då blir det kanske svårt för mig att uttrycka mig, så att Ni förstår min mening.» 
<sec/>
»Säg det dock i korta drag!» 
<sec/>
»Som Ni vill. Jag kan sedan närmare pointera saken. Själen är ett individuellt strålningssystem, som bäres från döende varelser genom rymden till analoga väsen, som födas. För att återkomma till jorden måste själen hafva genomgått ett mellanstadium af lif. I fråga om Eder och Mira låter det tänka sig, att Edra själar samtidigt bundits vid en planet i rymden – att Ni som barn dogo där, och att själarne åter strålade in mot jorden.» 
<sec/>
»Jag förstår. Men hvarför som barn?» 
<sec/>
»Jo, det är troligt. Annars hade Ni nog bevarat minne från de händelser, som ligga emellan Edert förra jordelif och detta. Dog Ni andra gången som spädt barn, så torde denna lucka få sin naturliga förklaring.» 
<sec/>
»Eller också var Edert interplanetariska inkarnationsförsök misslyckadt,» inföll Mata. 
<sec/>
»Hvad? Misslyckadt?» 
<sec/>
»Ja. Det finnes ock sådana. Ni kallade det fostrets död i moderlifvet. Det är inkarnationsförsök, som ej lyckats.» 
<sec/>
»Jag märker,» sade Erling, »att jag ännu icke fullt fattar allt detta. Men jag är mycket tacksam, om någon vill göra den uppoffringen att sätta mig närmare in i dessa saker.» 
<sec/>
»Eör all del,» sade Svenno. »Det är oss alla tvärtom ett nöje.» 
<sec/>
»Jag har ett förslag,» sade doktor Rilo. »Ni vill absolut träffa Eder Mira?» 
<sec/>
»Ja visst!» 
<sec/>
»I morgon börjar Ni Eder färd?» 
<sec/>
»Ja.» 
<sec/>
»Då följer jag med Er.» 
<sec/>
»Jag tackar Er hjärtligt.» 
<sec/>
»Jag har en obetvinglig lust att se Eder bägge. Ni vet nog, att forntidens kärlek och varma passioner äro min käpphäst, att min önskan är att jorden åter finge detta lifskraftiga släkte. Hvad skall jag inte då glädjas öfver att få följa spirandet, knoppningen och blomningen af en kärlek, jag alltid drömt om!» 
<sec/>
»Aha herr doktor! Ni vill förvandla mig till Faust, Mira till Margareta – – – – » 
<sec/>
»Och mig själf till Mefistofeles, ville Ni säga. Ja, hvarför icke!» Och ett leende, matt, svagt, lyste på doktorns ansikte. Detta var den första känsloyttring som Erling hittills hade märkt hos dessa väsen. 
<sec/>
»Jag tror att Mefisto är öfverflödig härvidlag,» yttrade Sista, Svennos fru. »Det är otänkbart, att Miras håg skulle väckas af någon af våra män.» 
<sec/>
»Eller Erlings af någon af våra kvinnor,» replikerade hennes man. 
<sec/>
»Men,» fortfor doktorn, »icke endast detta var afsikten med mitt förslag att följa Eder. Jag ville vara Eder ciceron. Ni har mycket att fråga, och det är hundrade saker, som Ni vill veta, Om detta vill jag gifva Eder besked.» 
<sec/>
Det blef ett ögonblicks paus, och Erling fick fortsätta med den märkvärdiga sugningen. Då hörde han doktorn yttra till Svenno: 
<sec/>
»Det blir bäst, att jag sänder ett meddelande till Kurivi att Erling kommer dit i morgon afton. Ty behärskas hans flicka af samma åtrå som han, kanske hon också ger sig ut på spaning.» 
<sec/>
»Ja, gör så;» svarade Svenno, och doktorn reste sig för att sätta sin tanke i verket. 
<sec/>
Då hejdades han af Erling, som med en vink bad honom dröja. 
<sec/>
»Ni må icke tro, att vår tids kvinnor löpte efter männen,» sade han. 
<sec/>
»Inte det?» 
<sec/>
»Nej, då hade mycket varit bättre, än det var.» 
<sec/>
»Hur så?» 
<sec/>
Erling redogjorde för våra dagars frierier i allmänhet. Om hur det alltid är mannen som tager det första steget, hur detsamma gäller inom djurvärlden, där hanen med sång och prakt hos fåglarne, med styrka och mod hos däggdjuren söker imponera på makan. Och mycket talade han och beskref våra tiders seder och bruk. 
<sec/>
Men slutligen föll honom Mata, läraren, i talet: 
<sec/>
»Jag tror, att Ni glömmer ett förhållande,» sade han. 
<sec/>
»Hvilket?» 
<sec/>
»Hos Eder var det väl vanligt, att damerna, genom blottande af hals och arm, sökte vinna männen.» 
<sec/>
»Ja.» 
<sec/>
»Men detta tyder på, att kvinnan gjorde ett visst närmande.» 
<sec/>
»Nej, egentligen icke. Det var visserligen ett lönligt försåt och en snara, men det var mannen, som ledde det öppna angreppet.» 
<sec/>
Erling fick sin vilja fram; de meddelade icke Kurivi, att han skulle resa. 
<sec/>
»Ni sade, doktor,» sade Erling, »att jag skulle komma till Kurivi i morgon afton. Huru är det möjligt? Människorna där äro ju våra antipoder.» 
<sec/>
»Ni har föreställning om våra æromotiver?» 
<sec/>
»Ja, något litet.» 
<sec/>
»Ni vet, att dessa gå precis lika fort som jorden?» 
<sec/>
»Ja.» 
<sec/>
»Och tolf timmar utgöra ett halft dygn.» 
<sec/>
»Ja.» 
<sec/>
»Ett halft dygn sedan vi begifvit oss af, befinna vi oss alltså öfver Kurivi». 
<sec/>
»Ja, mycket riktigt.» 
<sec/>
Samtalet fortsattes. Man talade om allehanda saker och fördjupade sig i lärda och intressanta jämförelser mellan jorden förr och nu. 
<sec/>
Det blefve allt för vidlyftigt att här referera hela detta samtal. Vi nöja oss med att betrakta de rent yttre företeelserna. 
<sec/>
Flere af de församlade flyttade efter middagen in i ett angränsande rum, där man fortsatte att utbyta tankar. Länstolar, ehuru färre, funnos äfven här, och slangar hängde ned från taket framför hvarje stol, men de innehöllo här något annat. När Erling betraktade de två slangar som syntes vid hvarje länstol, såg han, att de bägge voro klara som glas och ofärgade. 
<sec/>
»Se här våra stimulerande medel,» sade Svenno. »Här äro ett par nya munstycken, var så god!» 
<sec/>
Och han räckte Erling tvenne spetsar, afsedda för slangarne. 
<sec/>
»Och hvaraf bestå dessa njutningsmedel?» frågade främlingen. 
<sec/>
»I den ena slangen finnes en vätska, som liknar Edert rena vatten, i den andra något, som liknar Eder tobak. Det är en gas, fullkomligt oskadlig men dock något stimulerande.» 
<sec/>
»Jaså,» sade Erling. »Fast hon står på branten af sin undergång, hänger sig människan ännu åt stimulerande medel.» 
<sec/>
»Kanske just därför,» sade Rilo icke utan galghumor. »Men,» tillade han, »dessa ämnen äro verkligen ytterst ofarliga.» 
<sec/>
Det började lida mot aftonen. Ännu syntes dock några dröjande solstrimmor – men långa skuggor föllo i rummet. 
<sec/>
Erling tyckte, att både den svaga drycken och röken smakade ganska behagligt – han rökte, drack och pratade. Men stämningen steg ej alls som man skulle hafva förmodat. Den var fortfarande allvarlig. 
<sec/>
Men skuggorna blefvo allt mörkare. 
<sec/>
Slutligen sjönk solen, och det blef svart omkring dem, men blott ett ögonblick. Så strålade plötsligt från alla vrår, väggar, tak, golf och stolar detta hemlighetsfulla, diffusa, milda ljus, som Erling sett föregående natt. Och allt blef åter ljust. Men äfven alla klädedräkter lyste. Ja – det märkvärdiga var, att alla hjässor också utsände detta fosforescerande ljusflöde. 
<sec/>
Erling såg och njöt af det egendomliga skådespelet. 
<sec/>
»Aha,» tänkte han, »det är därför som de inte använda hattar eller mössor. Man bestryker helt enkelt hufvudet med detta ämne, som leder värmen så dåligt. I sanning enkelt och praktiskt, ehuru icke vidare vackert. 
<sec/>
Han tittade närmare på sina medmänniskor. Där satt Svenno. Hans dräkt strålade ljusgrön, och hans bälte lyste med ett violett skimmer. Doktor Rilo uppträdde i ljusröd mantel med rika veck, men hans rep om lifvet var färglöst – det föreföll svart. Fru Sista bar en nattrock, som var honungsgul med blåa ärmar, och ett blått bälte. Hennes hjässa strålade i opalens färgnyanser. Itas dräkt var röd – hennes gördel röd och hjässan röd. Ato bar gröna och gula färger, Wito rent hvita – men hans hjässa var delad i rödt och blått liksom nutidens jockeymössor. 
<sec/>
På gården såg han genom fönstret gestalter röra sig mellan de lysande husen. Det var en egendomlig syn – alla lyste med olika färger. 
<sec/>
Och slutligen blef det tid att gå till hvila. 
<chapter/>
<chaptername>EnHalfJordomseglingAerom</chaptername>

<chaptername>Kap. 11.</chaptername>

<chaptername>En half jordomsegling i æromotiv</chaptername>

<sec/>
Följande morgon vid sextiden, då solen ännu icke nämnvärdt höjt sig öfver synranden, möttes doktor Rilo och Erling på slottets tak. 
<sec/>
»Vi ankomma således till vår bestämmelseort i afton?» frågade Erling. 
<sec/>
»Ja.» 
<sec/>
»Men det är ju olämpligt!» 
<sec/>
»Hur så?» 
<sec/>
»Jo, då kan jag ej genast anställa efterforskningar.» 
<sec/>
»Jo visst.» 
<sec/>
»Nej, det är olämpligt på kvällen. Alla gå då till hvila. Allt är mörkt.» 
<sec/>
»Ni misstager Eder.» 
<sec/>
»Detta förstår jag ej, doktor!» 
<sec/>
»Nej, jag medgifver, att det är besynnerligt för Eder.» 
<sec/>
»Jag beder Eder, gif mig en förklaring!» 
<sec/>
»Vi hafva i dag den 27 April 20.301.» 
<sec/>
»Ja.» 
<sec/>
»Klockan är sex på morgonen.» 
<sec/>
»Ja.» 
<sec/>
»Vi resa om en timme.» 
<sec/>
»Ja.» 
<sec/>
»Och Ni tror, att vi framkomma den 27 April klockan sju på aftonen till Kurivi?» 
<sec/>
»Ja, Ni sade så.» 
<sec/>
»Då vill jag säga Eder, att vi framkomma dit den 27 April klockan 7 på morgonen.» 
<sec/>
»Men detta är ju fullkomligt stridande mot hvad Ni förut sagt.» 
<sec/>
»Nej. När vi ankomma till vår bestämmelseort blir det mycket riktigt afton här. Men dit komma vi på morgonen.» 
<sec/>
»Ja, nu förstår jag,» sade Erling. »Hur kunde jag glömma jordens rotation?» 
<sec/>
»Det förstår heller icke jag, huru Ni kunde göra.» 
<sec/>
Erling såg på sin habit. Han hade på morgonen funnit sådana kläder vid sin bädd, som de andra begagnade, och ifört sig dem. 
<sec/>
»Jag är gammal och van automobilist,» sade han. »Och med all respekt för Edra täta och goda kläder tror jag dock, att vi äro allt för dåligt utrustade för denna snabba färd.» 
<sec/>
»Det tror jag knappast. Ni skall betänka två ting: för det första hafva vi ej längre Eder täta och tjocka atmosfär, som gjorde ett stort motstånd mot Edra rörelser och trängde igenom Edra kläder; för det andra hafva vi under hela färden solen framför oss, uppvärmande vår framsida.» 
<sec/>
»Hvad! Solen hela dagen framför oss?» 
<sec/>
»Ja.» 
<sec/>
Erling tänkte efter. Jo, det var ju naturligt, att så måste blifva följden af detta stillastående i rymden. De komme att se solen orörligt stilla, hela tiden på samma afstånd öfver horisonten och alltid rätt framför sig. De hade en tolf timmars morgon att vänta. 
<sec/>
»Se!» utropade doktor Rilo, pekande mot öster. »Se!» 
<sec/>
Erling blickade ut i den antydda riktningen. Längst nere vid horisonten såg han en fyrkantig tingest sväfva i luften. Innan han hann göra sig riktigt reda för hvad han såg, hade apparaten redan kommit rätt öfver deras hufvuden. Den saktade farten och dalade lugnt och gravitetiskt och stod ett ögonblick därefter på taket. Det hela försiggick utan något som helst buller – ljudlöst och stilla. 
<sec/>
Ytterst nyfikna voro de blickar, som Erling sände denna apparat. Han väntade sig att finna de mest komplicerade och underliga anordningar. Och hvad fann han? Något så oerhördt enkelt och »hvardagligt», att han aldrig kunnat tänka sig så storartade verkningar uppnådda med så små medel. Men – alla verkligt stora uppfinningar äro enkla. 
<sec/>
På taket stod ett stenblock. Det var en skifva, som liknade ett tjockt segel, och bakom skifvan var en horisontal slå af samma material anbrakt, så att de bägge bildade en rät vinkel. Baksidan bestod af ett stycke klart, genomskinligt, böjligt glas. 
<sec/>
Ur æromotivet stego tvenne gubbar. 
<sec/>
»Det är Kaso och Paro,» sade doktorn. »De bästa förare vi äga.» 
<sec/>
Gubbarne nickade åt Erling. De hade hört talas om hans ankomst och mönstrade honom noggrant. 
<sec/>
»Är allt klart?» frågade Rilo. 
<sec/>
»Ja,» svarade Paro. 
<sec/>
»Ombord,» kommenderade doktorn. 
<sec/>
Snart voro alla fyra instufvade, och Kaso satte æromotivet i rörelse. Det skedde så, att det böjliga glaset något vreds ur sitt läge. Medan det nyss bildade ett tält, spändt mellan öfversta och yttersta kanterna, drogs det nu ned, så att det täckte nedre delen af æromotivet. Så fort detta var gjordt, höjde sig apparaten. När den hade nått en viss höjd, fördes glasskifvan vidare och nu började förflyttningen i horisontalplanet sakta och utan ryck eller stötar, och när duken täckte hela den vertikala skifvans framsida, hade full fart uppnåtts. Och med en hastighet af 450 meter i sekunden eller 27 kilometer i minuten eller 142 svenska mil i timmen ilade æromotivet genom atmosfären. 142 mil i timmen! Det var otroligt, men dock sant. Ty jorden ägde denna rotationshastighet. 
<sec/>
Erling vågade ej se ut. 
<sec/>
»Kan man iakttaga något nere på jorden?» frågade han Rilo. 
<sec/>
»Nej. Vi gå för nära jordytan. Allt skymtar så hastigt förbi.» 
<sec/>
»Men om vi höja oss?» 
<sec/>
»Ja, då se vi nog bättre, ty då förefaller jordytan att gå sakta. Men det är två saker, som göra, att det inte är lämpligt att gå högre.» 
<sec/>
»Och de äro?» 
<sec/>
»För det första blir atmosfären tunnare, och vi frysa.» 
<sec/>
»Och för det andra?» 
<sec/>
»Bli föremålen otydliga på grund af det ökade afståndet. 
<sec/>
»Men höj maskinen ett ögonblick!» bad Erling. »Vi kunna ju strax gå ned igen.» 
<sec/>
»Som Ni vill.» 
<sec/>
Och doktorn gaf order om att höja æromotivet till 8.000 meter och sedan åter sänka till normal höjd. 
<sec/>
Om ett ögonblick stötte doktorn till Erlings arm och pekade nedåt. Erling lutade sig öfver kanten. Den syn, som uppenbarade sig för honom, kunde han aldrig glömma. 
<sec/>
Under honom låg jorden som ett bredt, solbelyst band. Bägge sidor af detta bälte hade ljusa kanter, som skimrade i blått och hvitt. Det var den is, som de tempererade zonerna hade att uppvisa. Ehuru synen blott varade ett ögonblick och kylan var förfärlig, njöt Erling af det sköna panoramat och tackade Rilo för hans tillmötesgående. Men hans tacksägelser »fröso inne» – ej ett ljud kunde höras, och han förstod, att atmosfären var så förtunnad, att den ej längre förmådde fortplanta ljudböljorna. 
<sec/>
Inom få ögonblick nådde emellertid æromotivet åter sin ursprungliga höjd. 
<sec/>
»Som ni ser,» sade doktor Rilo, pekande ned på jorden, som ilade fram under dem, »icke ens resorna bjuda oss omväxling i enformigheten. 
<sec/>
Under oss kretsar jorden så fort, att vi ej kunna iakttaga några detaljer, som skänka oss litet afbrott. Öfver oss står den evigt oföränderliga pellen. Framför oss synes solen, som lyser från samma punkt och hvarken höjer sig eller dalar.» 
<sec/>
»Ja, det är onekligen enformigt.» 
<sec/>
Efter en stunds tystnad sade Erling: 
<sec/>
»Jag ser ju tydligt denna apparat, och jag märker, att den rör sig med svindlande fart, men dock måste jag medgifva, att jag ej vet, hur dess egentliga verkningssätt är. Vill Ni vara god förklara mig detta närmare!» 
<sec/>
»Det hela beror blott på att, när tvenne ytor beröra hvarandra, sträfva bakterierna i den ena skifvan att förena sig med den i den andra. Härigenom sker en så intensiv sammantryckning hos den yta, där de bägge planen beröra hvarandra, att icke ens etern kan passera igenom. Detta gäller blott själfva kontakten – föras ytorna ett litet stycke från hvarandra, upphör denna verkan.» 
<sec/>
»Jaså. Häraf kommer sig då æromotivets besynnerliga form?» 
<sec/>
»Ja.» 
<sec/>
»Precis som en rät vinkel. När vi stego ombord, stod glasskifvan så, att den icke berörde någon af väggarne.» 
<sec/>
»Ja.» 
<sec/>
»Och när vi höjde oss, drogs den så, att den täckte undre sidan.» 
<sec/>
»Ja.» 
<sec/>
»Men hvarför det?» 
<sec/>
»Därför, att då trädde denna sida i aktion.» 
<sec/>
»Aha, och stigningen började.» 
<sec/>
»Ja, just så.» 
<sec/>
»Och när den vertikala väggen är i kontakt med den klara skifvan, föres således maskinen framåt?» 
<sec/>
»Ja, eller jorden bakåt, hvilket är detsamma. Från jordytan sedt, ser det ut, som om vi flöge framåt, och den stode stilla.» 
<sec/>
»Men så ser det äfven ut härifrån sedt!» 
<sec/>
De tego en stund. 
<sec/>
Så frågade Erling: 
<sec/>
»Men egentligen stå vi ej stilla i rymden. Vi ila väl med hela solsystemet i samma riktning som det?» 
<sec/>
»Naturligtvis. Vi stå endast på så sätt stilla, att vi behålla vårt afstånd från jordens medelpunkt.» 
<sec/>
Vidare gick färden utan det minsta afbrott. Och Erling tyckte att tiden kröp fram med snäckans gång. 
<sec/>
»Klockor äga ni väl ej?» frågade han. 
<sec/>
»Endast solur.» 
<sec/>
»Ja, Eder atmosfär är ju alltid klar. Och dessutom kunde Ni ej fabricera sådana ur som vi, då ni inte ha några härför lämpliga metaller.» 
<sec/>
»Nej.» 
<sec/>
»Nu passerar det ställe under oss, som ni kallade Afrika,» sade doktorn efter en tids förlopp. 
<sec/>
De talade om diverse saker. Och Erling fick veta mycket nytt lärorikt och intressant. 
<sec/>
Slutligen kom man in på frågan om den mänskliga fortplantningen. 
<sec/>
»Det är mycket, som är olikt Eder tid,» sade Rilo. »Medan Edra barn bildades på nio månader, behöfva våra tre år.» 
<sec/>
»Hvad?» 
<sec/>
»Fulla tre år.» 
<sec/>
»Det var besynnerligt.» 
<sec/>
»Nej, ingalunda. Ni hade mycket väl redan på Eder tid kunnat ana, att så borde komma att ske.» 
<sec/>
»Hvarför det?» 
<sec/>
»Tänk efter! På Eder tid visste Ni, att de lägsta väsen, Ni ägde, mikrober och liknande, förökade sig oerhördt hastigt. Så steg skalan, och ju högre organismerna stodo, desto längre tid tog fosterbildningen.» 
<sec/>
»Ja, det är sant!» 
<sec/>
»Samma öde har ock människosläktet genom tiderna genomgått.» 
<sec/>
»Åter lagen i sin skärpa.» 
<sec/>
»Ja, evig och oföränderlig.» 
<sec/>
»Antagligen har ock mindre afvelsförmåga blifvit följden?» 
<sec/>
»Ja, i våra dagar existerar det ej en familj, som äger mera än ett barn.» 
<sec/>
»Verkligen.» 
<sec/>
»Ja, och det är ej att förundra sig öfver. Själfva födelsen är för kvinnan oerhördt svår.» 
<sec/>
»Som hos oss för de äldsta mödrarna.» 
<sec/>
»Svårare.» 
<sec/>
»Men äfven här analogi?» 
<sec/>
»Ja, fullkomlig.» 
<sec/>
Rilo fortsatte: 
<sec/>
»I sjuttio fall af hundra blir döden följden.» 
<sec/>
»Då undrar jag ej på att de folk, som våga sig på giftermål, betraktas som hjältar.» 
<sec/>
»Nej, det är modigt gjordt.» 
<sec/>
»När ingås äktenskapen?» 
<sec/>
»Menar Ni på året eller i hvilken ålder?» 
<sec/>
»Det sistnämnda.» 
<sec/>
»Kvinnornas konceptionsförmåga inskränker sig till ett enda år.» 
<sec/>
»Hvad? Hörde jag rätt?» 
<sec/>
»Ett år endast. Och ingås ej äktenskapet inom detta år, får icke kvinnan sedan gifta sig.» 
<sec/>
»Får hon icke?» 
<sec/>
»Nej.» 
<sec/>
»Detta måste Ni närmare utveckla.» 
<sec/>
»Ja, ser Ni, allt är hos oss olikt Eder tid, och allt är nu så utan poesi, så lagbundet, så tråkigt och slappt.» 
<sec/>
»Men, käre doktor. Så säga alla tiders folk, i deras farfars tid, då var det romantik och den gamla goda tiden. Min tid sade också så.» 
<sec/>
»Ja, allt är relativt. Men har Ni själf ännu här sett ett spår till omväxling?» 
<sec/>
»Nej.» 
<sec/>
»Nej, Ni har sett denna enda dag, som sedan cirkulerar år ut och år in, sekel efter sekel.» 
<sec/>
»Ja, men hur var det nu med Edra äktenskap?» 
<sec/>
»Alla kvinnor äro helt enkelt skyldiga att ingå förening med en man.» 
<sec/>
»Det var tråkigt.» 
<sec/>
»Allt är tråkigt, utom hoppet om en ny vår för jorden.» 
<sec/>
»Äro äfven männen skyldiga att gifta sig?» 
<sec/>
»Delvis. Deras förmåga omfattar liksom på Eder tid en längre tid än kvinnans. – När en af våra kvinnor uppnått 16 år, undersökes hon af äldre kvinnor. Så fort hon är mogen för äktenskap, delgifves detta den för sedan länge utvalde fästmannen, och de förmälas ofördröjligen.» 
<sec/>
»Men tycke och kärlek?» 
<sec/>
»Barndomsdrömmar, min vän! Sådana känslor höra till mänsklighetens yngre dagar.» 
<sec/>
»Och Ni vill påstå, att det är fullkomligt likgiltigt för kvinnan, hvem som blir hennes make – för mannen, hvem som bestämmes till hans vif?» 
<sec/>
»Ja.» 
<sec/>
»Men om nu verkligen utseendet, som jag ju redan sett, är föga olika, så äro väl de inre egenskaperna mycket åtskilda. En kan vara en ädel karaktär, en annan en dålig.» 
<sec/>
»Unge vän, hur litet känner Ni icke än människorna, som lefva i vårt släktes gubbålder!» 
<sec/>
»Vill Ni påstå .....» 
<sec/>
»Att vi alla hafva ungefär samma karaktärsdrag? Ja, det vill jag, ty så är det. I egentlig mening finnes ej mera godt eller ondt. Ty hvad skulle drifva oss till det onda eller det goda? Dock finnes mera godt än ondt. När Ni blir invigd i vår religion, skall Ni få se hvarför.» 
<sec/>
»Rivalitet finnes naturligtvis heller icke?» 
<sec/>
»Nej.» 
<sec/>
»Och all osedlighet är utesluten?» 
<sec/>
»Naturligtvis.» 
<sec/>
»Och Eder lifslängd?» 
<sec/>
»Medellifslängden, som på Eder tid var 45 år, har ständigt gått nedåt. Och nu är den 25 år.» 
<sec/>
»Således har den minskat med ett år för hvart tusende!» 
<sec/>
»Ja!» 
<sec/>
»Lagen, lagen! Åter dess konsekvens!» 
<sec/>
»Ja, den brytes icke!» 
<sec/>
»Men då skulle ju lifvet på jorden räcka än i 25.000 år.» 
<sec/>
»Ingalunda.» 
<sec/>
»Hur så?» 
<sec/>
»Emedan kvinnans konceptionsförmåga börjar just vid 25 års ålder. Ni ser, vi stå fullkomligt på branten af vår undergång.» 
<sec/>
»Sorgligt!» 
<sec/>
»Jag vet ej det!» 
<sec/>
»Och hur långt tror Ni, för Eder del, att ni har kvar?» 
<sec/>
»Högst tio eller tolf år.» 
<sec/>
Det blef tyst en stund i æromotivet. 
<sec/>
Så sade Erling: 
<sec/>
»Men hur gamla äro Ni då, ni alla, som se ut som gubbar och gummor?» 
<sec/>
»Jag är 30 år, Svenno trettioett .....» 
<sec/>
»Hvad! Svenno trettioett år! Och hans dotter Ita är aderton!» 
<sec/>
»Ja. När Sista och Svenno »vigdes», var han tio år och hon var tjugofem. Sista är nu alldeles ovanligt gammal – en af våra äldsta människor – hon är fyrtiosex år.» 
<sec/>
»Men detta stämmer ju ej.» 
<sec/>
»Det måste stämma, ty det är sant.» 
<sec/>
»Ja visst! Jag glömde Edra tre års fosterbildningstid! Jo, visst stämmer det!» 
<sec/>
»Nå,» sade doktorn, »hvad föredrager Ni: vår tid eller Eder?» 
<sec/>
»Vår! Vår! Trots alla våra fel och svagheter!» 
<sec/>
»Det gläder mig ofantligt! Då skall det kanske lyckas Eder att tänka ut ett sätt, som kan gifva oss nytt lif igen!» 
<sec/>
»Det vågar jag dock ej hysa något hopp om.» 
<sec/>
»Behöfves heller icke! Det är nog, att Ni inom Eder är öfverbevisad om det gagneliga. Idéen kommer, när den kommer.» 
<sec/>
De voro nu komna till den plats, där ekliptikan i våra dagar skär ekvatorn. Denna punkt ligger i vår tid midt i Atlanten. Rilo förklarade detta för Erling. Nu var allt land. Ett slättland utan antydan till kupering. 
<sec/>
»Nu passera vi mitt hem,» sade Kaso, den ena af förarne. »Jag vill sända dem meddelande om att jag icke kommer hem.» 
<sec/>
Han tog upp ur sin mantel en sådan där liten heliumtelefon, som vi sett Svenno ha, och talade in ett meddelande i den. 
<sec/>
»Får jag se på den?» bad Erling, och Kaso räckte honom den besynnerliga apparaten. Erling tog emot den, men hans fingrar voro till hälften styfva, och han tappade den. Telefonen rullade ned på golfvet och föll ur æromotivet. Men den föll ej rätt ned – den aflägsnade sig i horisontal riktning – bakåt. 
<sec/>
»Ack, förlåt,» sade Erling. 
<sec/>
»Skadar icke,» svarade Kaso. 
<sec/>
»Där ser Ni, hur en kropp faller mot jorden,» sade doktor Rilo. »Ser man denna samma kropp från jorden, tyckes den falla lodrätt ned. Men i verkligheten faller den ned fyra och en half kilometer från denna punkt.» 
<sec/>
»Jag trodde, den föll rätt ned.» 
<sec/>
»Nej. Vi äro 100 meter öfver jordens yta nu. Antaga vi, att telefonen faller 10 meter för hvar sekund, så når den jorden efter 10 sekunder. Och tio gånger fyra hundra femtio meter är fyra och en half kilometer.» 
<sec/>
»Jag förstår!» 
<sec/>
Enformigheten afbröts icke af någonting, och samtalet var det enda nöjet under färden. De talade om hvarjehanda ämnen. Slutligen frågade Erling: 
<sec/>
»Hvilken ras tillhör Ni, nutidens föråldrade människostam?» 
<sec/>
»Här kommer Ni in på ett intressant gebit,» sade Rilo. »Jag vill låta Eder gissa.» 
<sec/>
»Säg mig först, fanns denna ras på min tid eller är den helt och hållet ny?» 
<sec/>
»Jo, den fanns.» 
<sec/>
»På en viss plats eller öfverallt?» 
<sec/>
»Öfverallt var den utbredd. Sökte Ni i polens regioner – nog fann Ni en af oss. Letade Ni under tropikernas frukttyngda kokospalmer, säkert såg Ni ock där en af vår ras. Ni såg oss i palats och i kojor – Ni såg oss härskande samtidigt som vi förföljdes. Man hatade oss, emedan man fruktade oss.» 
<sec/>
»Vet Ni, doktor, jag afstår från att gissa. Jag hör hellre Eder berätta.» 
<sec/>
»Nå, väl! Eder tid kufvades af vår makt i vissa riktningar – monarker böjde för oss sina hufvuden. Å andra sidan anställde man de hätskaste förföljelser och blodbad på oss – sökte att utrota oss.» 
<sec/>
»Jag fattar ännu icke .....» 
<sec/>
»Vår ras skilj de sig från alla andra. Ju mer man rasade mot oss, desto mer slöto vi oss inom oss själfva. Vi gifte oss med andra rasers söner och döttrar – blefvo dock oss själfva – märket öfverfördes på våra barn och försvann aldrig. Vi gifte oss dock mest inom vår egen ras och familj. Men – detta, det säkraste medlet till undergång, ingiftet, verkade endast stärkande på oss. Vi utvecklades däraf, då andra raser skulle hafva kommit på dekadans. Och alltjämt bibehöllo vi märket.» 
<sec/>
»Hvad är det för märke, som Ni så mycket talar om?» 
<sec/>
»Tre saker: Den skarpa hjärnan, den stora näsan och den platta foten.» »Ah! Ni äro judar!» 
<sec/>
Och Erlings ansikte visade den största häpnad. 
<sec/>
»Ja,» svarade doktorn. »På detta sätt samlades vi åter till ett land och ett enda rike: de andra raserna dogo ut.» »Besynnerligt!» 
<sec/>
»Men fullkomligt logiskt.» 
<sec/>
»Ja.» 
<sec/>
Nu närmade man sig Kurivi, resans mål. Kaso och Paro började manövrera med den genomskinliga plattan, æromotivet saktade farten så mjukt och stilla, att resenärerna intet förnummo däraf, och sakta, sakta sänkte det sig mot jorden igen. Rätt under sig såg Erling en samling hus, mycket lik Svennos lilla by, ehuru denna var större. Och æromotivet hamnade på den plana afsatsen på det största husets sluttandetak. 
<chapter/>
<chaptername>Kurivi</chaptername>

<chaptername>KAP. 12.</chaptername>

<chaptername>I Kurivi</chaptername>

<sec/>
Här skola vi ej uppehålla läsaren med långa skildringar af husens utseende, människornas namn och karaktärer. Allt var sig likt i denna, den eviga tråkighetens jordering. Vi hafva tämligen utförligt sökt beskrifva allt detta i fråga om Isalium – Kurivi var endast en förstorad bild af Isalium. 
<sec/>
»Mira!» 
<sec/>
»Erling!» 
<sec/>
Dessa tvenne utrop hörde doktor Rilo. Och han såg, huru två unga, vackra, rodnande människobarn växlade den första, glödande kyssen. Han såg Erlings armar lindas om Miras midja, och hörde flickan hviska: 
<sec/>
»Haf tack, att du kom en gång, du, som jag väntat i tusenden af år!» 
<sec/>
Och Rilo gnuggade förnöjd sina händer – han tyckte, att sakerna utvecklade sig till hans fördel. 
<sec/>
De bägge förälskade utbytte tusentals af dessa ord och frågor, som förefalla den utomstående så banala och dumma, men hvilka för dem, det gäller, äro lika berusande, som sött vin. 
<sec/>
»Du vill bli min för evigt?» frågade Erling, och en lätt darrning skönjdes i hans röst. 
<sec/>
»Din i tid och evighet,» svarade Mira och hennes ögon glödde, och hennes pupiller vidgades. 
<sec/>
»Vår kärlek skall skapa jorden ett nytt paradis!» 
<sec/>
»Ja, Erling.» 
<sec/>
»En evig vår med lust och kraft!» 
<sec/>
»Ja, min älskade!» 
<sec/>
»Vi få ej hvila förr, än vi funnit medlet! Är du beredd?» 
<sec/>
»Ja, vid din sida vågar jag allt!» 
<sec/>
Nu närmade sig doktor Rilo. 
<sec/>
»Af Erlings mun har jag hört Eder saga,» sade han. »Välkommen till våra tider!» 
<sec/>
»Tack. Men min egen tid var bättre.» 
<sec/>
»Säkerligen – men ock sämre.» 
<sec/>
»Ja, det beror på! För de arma, utsvultna stackare, som hade att kämpa med nöd och lidanden, är ju denna värld ett sannskyldigt Egypten med ständigt fyllda köttgrytor. Men för oss andra är den icke treflig.» 
<sec/>
»Mira och jag känna dock Eder värld ännu för litet.» 
<sec/>
»Ack, nej,» svarade Rilo, »allt är det samma och evigt detsamma, hvart ni än vända Eder.» 
<sec/>
»Ja, det kan ju hända. Men vi känna ju icke ännu fullständigt så att säga Edert årsprogram. 
<sec/>
»Nej. Ännu saknas på så sätt mycket. Ni känna ej vår religion, vårt skolväsende eller vårt statsskick.» »Och jag längtar älven mycket efter att höra hur vetenskapen utvecklat sig under dessa tusentals år,» sade Erling. 
<sec/>
»Allt skola ni få veta,» sade doktorn. 
<sec/>
Så tillade han: 
<sec/>
»Min dröm närmar sig sin uppfyllelse. Tvenne lifskraftiga individer hafva funnit hvarandra. Edra barn skola återgifva jorden dess tynande lif.» 
<sec/>
På Miras kind uppsteg en hög rodnad. 
<sec/>
Men Erling sade: 
<sec/>
»Inte så, doktor Rilo! Det är ej sättet, att nå målet. Jag älskar Mira, och hon har sagt mig, att hon vill dela allt med mig. Jag har sålunda allt, hvad jag behöfver för att söka rädda Eder alla: Jag har hopp, tro och kärlek. De tre kunna flytta berg, hvarför icke också åstadkomma revolution på jorden?» 
<sec/>
»Nå, väl! Gif oss då ett nytt släkte!» 
<sec/>
»Nej, doktor, nej! Hvad skulle det kunna uträtta? Ni säger själf, att tio eller tolf år återstå Eder – sedan är allt slut. Hvad som skall göras, det måste ske snart.» 
<sec/>
»Och hvad menar Ni?» 
<sec/>
»Det vet jag ännu ej. Men med Mira vid min sida skall min energi fördubblas. Tror Ni, att jag vill finna mig i att vår unga kärlek lefver ett kort blomsterlif och så aftynar? Nej, icke om jag kan undvika det!» 
<sec/>
»Nå! Hvad vill Ni göra?» 
<sec/>
»Att börja med vill jag sätta mig på skolbänken och inhämta kunskaper.» 
<sec/>
»Du gifver ord åt min tanke, Erling,» sade flickan. »Vi skola studera tillsammans!» 
<sec/>
»Ni har måhända rätt. Men sedan?» 
<sec/>
»Ja, sedan få vi se.» 
<sec/>
»Om idéen kommer, menar Ni?» 
<sec/>
»Ja, om idéen kommer. 
<sec/>
Morgonen därpå fortsattes färden – och när de tolf timmar senare anlände till Svennos slott, hade Erling på två dygn rest rundt jorden. 
<chapter/>
<chaptername>Skolan</chaptername>

<chaptername>KAP. 13.</chaptername>

<chaptername>Skolan</chaptername>

<sec/>
Tvenne dagar hafva förflutit, sedan vi skiljdes från våra vänner, då nyss anlända till Isalium. 
<sec/>
På landsvägen, som vi redan känna från Erlings första vandring, gingo de och samtalade om allt det nya, som omgaf dem. 
<sec/>
»Erling,» sade kvinnan, »deras skolordning öfvergår dock i enkelhet allt, som vi kunde drömma om till och med.» 
<sec/>
»Åh, jag vet inte det,» svarade han, och hon såg förvånad upp: 
<sec/>
»Hur så? Det måste du förklara!» 
<sec/>
»Gärna. Låt oss gå i ordning med frågorna. Hvad är det, som är så besynnerligt med nutidens skolor?» 
<sec/>
»Att man nu på tre år hinner med detsamma som hos oss på tio eller tolf.» 
<sec/>
»Vidare.» 
<sec/>
»Att endast femton lärare finnas för fem millioner människors barn.» 
<sec/>
»Vidare.» 
<sec/>
»Att hvarje ämne icke som hos oss läses planlöst utan återkommer efter en viss tidsintervall – på natten eller på dagen, det är likgiltigt.» 
<sec/>
»Vidare!» 
<sec/>
»Att allt sitter som berg i minnet hela lifvet igenom.» 
<sec/>
»Och mera?» 
<sec/>
»Nu tycker jag du har fått frågor nog att besvara.» 
<sec/>
»Ja, det är sannt. Jo, ser du, redan i våra dagar började man att observera vissa så kallade ’andliga perioder’.» 
<sec/>
»Hvad är det för något?» 
<sec/>
»Såvidt jag minnes framställde doktorerna Fliess och Swoboda vissa teorier om hur vårt inre lif influeras i perioder. Så påstod Swoboda, att minnet återkommer i tydliga intervaller af takt 23 och dess multiplar. Han gjorde observationer på sig själf och fann, att till exempel en melodi regelbundet åter dök upp för honom tjugotre timmar fyratiosex timmar eller så, efter sedan han hört den. Händelser, drömmar hade samma perioder, tjugotre timmar eller 23 dagar eller dessas multiplar. Ofta var intervallen 2 X 23 kraftigare än 1 X 23. Swoboda omtalade, hur exempelvis minnet af ett tal, siffror, ja, allt möjligt återkom just i dessa perioder.» 
<sec/>
»Detta var mycket intressant!» 
<sec/>
»Ja, icke sant?» 
<sec/>
»Och nu har man användt sig af detta?» 
<sec/>
Erling ihågkom här antagligen en bok, som han med stort intresse hade studerat: Hermann Swoboda: Die Perioden des menschlichen Organismus, Förlag Franz Deutiche, Leipzig &amp; Wien, 1904. – Huruvida Swobodas teorier vunnit vetenskapligt erkännande vet jag ej – men vi se i alla fall vid genomläsandet af det efterföljande, till hvilken konsekvens de fört Erlings fantasi. &#x2003;&#x2003;&#x2003;&#x2003;Förf:s anm. 
<sec/>
»Ja. Rilo har berättat mig, att efter vår tid kom man under fund med dessa perioders längd. De voro icke precis talet tjugotre, utan ökades med några decimaler, dock icke uppgående till tjugofyra.» 
<sec/>
»Jag förstår!» 
<sec/>
»Du minnes nog, att vi i vår tid ansågo lärare – som »tjurskallar», ytterst svåra att få med på något nytt. Envisa och konservativa. Det var inte något lätt arbete att få lärarekåren med på dessa nya idéer.» 
<sec/>
»Hvad menar du nu?» 
<sec/>
»Jo, att få dem att förlägga sina ämnen i dessa intervaller. Ty det slutade med att de måste undervisa både dag och natt.» 
<sec/>
»Men hvarför!» 
<sec/>
»Jo, när minnet af en sak skärptes efter ungefär 23 timmar, så gällde det att just då upprepa den och fortsätta med samma ämne. Om man då läste matematik ena dagen klockan tolf till ett på middagen, blef det dagen därpå mellan elfva och tolf och så vidare. Slutligen avancerade detta så, att det kom in på natten, en timme tidigare för hvarje dygn. Och då strejkade både lärare och lärjungar.» 
<sec/>
»Ja, det undrar jag icke på!» 
<sec/>
»Men det gick öfver. Man vande sig vid det. Man fann, att en enorm tid sparades, ty då hjärnan alltid påverkades i rätt tid, bibehöll den intrycken så oändligt mycket bättre än eljest. Alla läxor bortföllo. Och en tioårig studietid blef en sex-, fem- fyra- och nu endast treårig.» 
<sec/>
»Ja, det är underbart.» 
<sec/>
»Storslaget!» 
<sec/>
»Känner du den vidare utvecklingen?» 
<sec/>
»Ja,» svarade Erling. »Länge bevarades den gamla anordningen med en massa lärare. I städerna och byarna funnos de som nu, men deras tider förändrades. Slutligen kommo de lättare användbara telefonerna – de trådlösa – och nu anordnades endast en enda plats som lärdomsstad. Där sutto lärarne, genom telefonen på bestämda tider meddelande sitt vetande och rundt landet åhörde de unge dessa föredrag. 
<sec/>
»Men de förde väl oväsen och voro okynniga, när de ej hade någon, som kontrollerade sig?» 
<sec/>
»Nej, det gjorde de ej, och det af tvenne orsaker. För det första blefvo de genom det nya sättet mycket mera intresserade – för det andra hade hvarje afdelningen vaktare, som noga gaf akt på de ungas förehafvanden.» 
<sec/>
»Jaså. Men vållade ej språket svårigheter?» 
<sec/>
»Jo, de allra största. Och slutligen – så säger Rilo – skrattade man åt denna löjlighet. Och tänk dig själf! Där satt man i England och studerade tyska, i Tyskland och studerade engelska, och öfverallt slösade man med den härliga tiden. Man strök ett streck öfver alla språk och bildade ett universalspråk.» 
<sec/>
»Esperanto?» 
<sec/>
»Ja, det glömde jag att fråga. Men vidare. Ännu fanns det en lärarekår i hvarje land. Men den beboeliga delen af jorden blef mindre och mindre, och när det gemensamma språket kom, då reducerades också kåren till en för hela mänskligheten gemensam – då var idealet uppnådt.» 
<sec/>
»Det var alltså skolans saga!» 
<sec/>
»Ja. Tänk dig nu, älskade Mira, om jorden kunde få nytt lif! Tänk dig allt detta härliga vetande, som mänskligheten samlat på. Tänk dig allt detta bjudet åt ett släkte med vår tids styrka och lifslängd!» 
<sec/>
»Ja. Och åter grönskande lundar och milda vindar. Åter sus af fur och brus af bäck. Åter dessa tusen ting, som bilda det verkliga lifvet.» 
<sec/>
»Och vyer för vetenskapen, som icke ens dessa människor ana!» 
<sec/>
»Åter gök i skog och sippor på mark! Åter musik och toner, taflor och konst!» 
<sec/>
»Och alla metaller igen brakta i dagens ljus!» 
<sec/>
»Åter vackra, lifliga människor med hvar sin karaktär, hvar sina drag och särmärken!» 
<sec/>
»Alla våra tiders skogar, som stenkol lysande våra efterkommande.» 
<sec/>
»O, ja, Erling! Man kan drömma, drömma. Men hvad gagnar oss allt detta? Här gå vi som två ensamma i denna sorgliga öken!» 
<sec/>
»Hafva vi ej hvarandra?» 
<sec/>
»Jo.» 
<sec/>
»Är jag dig ej nog?« 
<sec/>
»Jo, min Erling, jo! Du är mitt lif! Men i och med att kärleken vann insteg i mitt hjärta, slår detta varmt för hela vårt arma släkte. Det är ej nog att kunna säga: ’Jag är lycklig’, man måste ock ha någon, som förstår ordens innebörd.» 
<sec/>
»Du har rätt, Mira!» 
<sec/>
»Hvad fatta dessa människor af vår lycka? Intet!» 
<sec/>
»Nej.» 
<sec/>
Och de båda unga, de enda unga i denna, de gamles värld, gingo vidare. De fördjupade sig i hvarandra, läste hvarandras tankar och kände sig förenade genom denna mäktiga sympati, som understundom plägar finnas hos tvenne älskande. 
<sec/>
»Har du sett något litet barn?» frågade Mira efter en stunds förlopp. 
<sec/>
»Nej.» 
<sec/>
»Jag såg ett i Kurivi.» 
<sec/>
»Var det trefligt?» 
<sec/>
»O, det var någonting hemskt!» 
<sec/>
»Hur så?» 
<sec/>
»Ja, jag kan knappast beskrifva det. Tänk dig vår tids gamla, ålderstigna dvärgar! Rödblå färg, inga tår på fötterna, intet hår, rynka vid rynka öfver hela kroppen.» 
<sec/>
»Jag är glad, att jag inte har sett något!» sade Erling af artighet. »Barn hafva aldrig varit min förtjusning!» 
<sec/>
När de fram emot aftonen sakta inträdde i slottet, hörde Erling tvenne röster innanför en vägg: 
<sec/>
»Nå, tror du, att gossen finner något medel till vår räddning?» sade den ena. 
<sec/>
»Jag vet ej,» svarade den andre, som tillhörde doktor Rilo. »Men han studerar flitigt och tänker mycket.» 
<sec/>
Och Erling och Mira skiljdes efter en lång afskedskyss. 
<chapter/>
<chaptername>Religionen</chaptername>

<chaptername>KAP. 14.</chaptername>

<chaptername>Religionen</chaptername>

<sec/>
»Nu är jag redo att höra Eder religions grunddrag,» sade Erling en dag till doktor Rilo. »Ni sade ju, att Ni alla samlats om en enda sådan?» 
<sec/>
»Ja, det hafva vi, och jag skall med nöje sätta Eder in i den.» 
<sec/>
»Först en liten anmärkning,» sade Erling. »På min tid hade man mycket stor benägenhet att anse religionen såsom något, som skulle dö en naturlig död. Man var böjd att tro, att det enda sätt, hvarpå personen lefde vidare, var genom barnen. Och det fanns skriftställare, som skildrade framtidens folk som ett släkte utan religion.» 
<sec/>
»Intet vore mera felaktigt än denna tro,» sade Rilo. 
<sec/>
Erling kom nu ihåg sina tankar, de tankar, som han haft, då han hörde de besynnerliga bönerna i tidningen uppläsas. 
<sec/>
Rilo sade vidare: »Det osynliga är lika verkligt, som det synliga » 
<sec/>
Han redogjorde nu för deras religion, men vi kunna hoppa öfver åtskilligt, hänvisande till det, som sagts i tredje kapitlet. 
<sec/>
Denna, de sista människornas religion, var höjden af logik och enkelhet. Den var alla religioners religion, och dess princip lydde: »Se till, att dina efterlefvande älska ditt minne!» 
<sec/>
På denna enkla sats byggdes hela deras religion. 
<sec/>
Hvilket visdomsdjup i dessa få ord! 
<sec/>
Lef alltid så, att ingen kan fördöma dig! Gör aldrig en handling, som din eftervärld kan förkasta! 
<sec/>
Det är dock höjden af moral, detta! 
<sec/>
Universum är en samling af jordar. På många finnes lif, som liknar vårt. Och jorden är i himlen – en stjärna i eterhafvet. 
<sec/>
Människan har en själ och en ande. Djuret har äfven något högre inneboende, äfvenså växten. 
<sec/>
Nu tala vi blott om människan, emedan ej växter och djur längre funnos. 
<sec/>
En lefvande människa är materia och ande – en död är blott materia. Har anden förintats? Kan något förintas? Och kan intet gå förloradt, är det då möjligt, att just anden, det allra högsta af allt, kan förstöras och förgöras? 
<sec/>
Och Rilo gaf hundrade bevis på andens verkliga existens och oförgänglighet. – 
<sec/>
»När människan dör,» sade han, »lämnar hennes inneboende själ kroppen.» 
<sec/>
»Och hvart begifver sig själen?» 
<sec/>
»Lik en koncentrerad ljusflod går den radiellt från jorden ut i rymdernas djup.» 
<sec/>
»Som ett knippe ljus?» 
<sec/>
»Ja, just så.» 
<sec/>
»Men sprides den ej?» 
<sec/>
»Nej.» 
<sec/>
»Den är att anse som en individ?» 
<sec/>
»Ja.» 
<sec/>
»Nå väl! Vi förutsätta, att så sker, som Ni säger, doktor Rilo,» sade Erling. »Som ett stråleflöde af eterisk finhet går själen genom universums okända rymder likt en ljusstråle. Men en ljusstråle möter i rymden många vedervärdigheter. En slår emot en kringirrande, mörk himlakropp, släckes och öfvergår till värme. En annan ljusflod brytes och går vidare åt skilda håll – de röda strålarna åt ena, de violetta åt det andra. En tredje åter blandas med ljus från glödande solar. Är nu själen ett sådant strålningssystem som ljuset, så måste den väl ock kunna hämmas af materia och brytas?» 
<sec/>
»Nej.» 
<sec/>
»Ja, men det är ju inte möjligt annat.» 
<sec/>
»Jo, mycket väl. Ni känner väl magnetismen, gravitationen?» 
<sec/>
»Ja, naturligtvis.» 
<sec/>
»Som Ni vet, kan man ej bryta de magnetiska strålarne.» 
<sec/>
»Nej, men de kunna hämmas!» 
<sec/>
»Verkligen! Det tror jag dock knappast. De gå sin väg genom alla kroppar. De försvagas nog något, men hämmas inte af någonting.» 
<sec/>
»Nej, Ni har rätt.» 
<sec/>
»Och tyngden, hvad anser Ni om den?» 
<sec/>
»Den borrar sig genom allt – alltid följande den räta linien.» 
<sec/>
»Mycket rätt! Själens flykt är som tyngdens strålar. Dessa bägge system gå bara alldeles motsatt väg.» 
<sec/>
»Själen ilar, menar Ni, ohämmad genom rymden?» 
<sec/>
»Ja.» 
<sec/>
»Och ilar beständigt?» 
<sec/>
»Nej. När den på sin väg finner harmonierande omgifningar, medier, som passa den, då absorberas den, ingår i ett frö och utvecklas åter hos ett väsen, som liknar oss» 
<sec/>
»Ehuru på en annan planet.» 
<sec/>
»Ja.» 
<sec/>
»Det blir en reinkarnation i en annan värld.» 
<sec/>
»Ja, men denna andra värld är lika vår i det mesta.» 
<sec/>
»Och tankarne, gå äfven de samma väg?» 
<sec/>
»Ja, de efterlefvandes tankar följa den reinkarnerade. De kretsa i de hjärnor, som finnas i hans omgifning. De skapa den opinion, som han väcker.» 
<sec/>
»Härligt! Och vi, människor på jorden, äro blott inkarnationer af andra planeters lefvande varelser?» 
<sec/>
»Ja, ja.» 
<sec/>
»Och vårt jordelif är beroende af hur vi bedömas efter vår död på den planet, där vi sist vistades?» 
<sec/>
»Ja.» 
<sec/>
»Det vill säga: Om vi i vårt föregående materiella lif handlat så, att de efterlefvande älska vårt minne, då bäres dessa goda tankar hit och skänka oss våra medmänniskors sympati och aktning.» 
<sec/>
»I viss grad, ja.» 
<sec/>
»I viss grad endast?» 
<sec/>
»Ja.» 
<sec/>
»Hur så?» 
<sec/>
»Människan äger äfven inom sig förmågan att bestämma öfver sitt öde. Hon har vilja och kraft att utvecklas mot det goda eller att gå utför på det sluttande planet.» 
<sec/>
»Och kombinationen af dessa bägge är det, som bildar karaktär och anseende?» 
<sec/>
»Ja.» 
<sec/>
»Och hur får Ni fram utvecklingsprincipen medelst denna religion?» 
<sec/>
»Själens färd genom den isande rymden är den skärseld, som renar den.» 
<sec/>
»Hur tillgår det?» 
<sec/>
»När den lämnar det jordiska eller säg hellre det planetariska eller med ett ord det materiella – har den ej med ens helt frigjort sig från allt materiellt. Något häftar vid den.» 
<sec/>
»Ni tänker på jordbundna andar?» 
<sec/>
»Ja, något ditåt! Ofta äro andarne så jordbundna, att de ej ens mäkta höja sig.» 
<sec/>
»De ’gå igen’?» 
<sec/>
»Ungefär så! Men vi tala här om själens färd till nya jordar, hvarunder detta materiella afsätter sig i rymden.» 
<sec/>
»Och ökar rymdens materiehalt.» 
<sec/>
»Ni gissar precis riktigt. Just så är det.» 
<sec/>
»Och häraf bildas måhända ’kosmiskt stoft’.» 
<sec/>
»På omvägar. Själens materia är ej ens atomer. Endast oerhördt mycket mindre delar. Dessa kombinera sig till atomer, dessa slutligen till grundämnen och dessa till kosmiskt stoft. När detta stoft degar ihop sig, uppstå mindre himlakroppar såsom meteoriter, hvaraf sedan planeterna och solarne uppkomma.» 
<sec/>
»Mycket intressant.» 
<sec/>
»Ja.» 
<sec/>
»Och själen själf?» 
<sec/>
»Befriad från tyngande materier ilar den vidare.» 
<sec/>
»Den utvecklas alltså?» 
<sec/>
»Ja, visst!» 
<sec/>
»På detta sätt får Ni sannerligen fram det evinnerliga kretsloppet.» 
<sec/>
»Ja. Själarne odlas, och ny, rå materia bildas för att i sin ordning höjas, utvecklas och förädlas.» 
<sec/>
»De personer, som födas efter oss på jorden, äro sålunda våra gamla vänner, som vandrat hit efter oss?» 
<sec/>
»Ja.» 
<sec/>
»Och vi, som dö, skola uppsöka dem, som gått före oss?» 
<sec/>
»Ja, och finna dem igen på en annan jordering.» 
<sec/>
»Och vi skola följas af dem, som dö senare än vi?» 
<sec/>
»Ja, och äfven af de tankar, som de sända oss. Ty tanken ilar lika snabbt som själen och är en del af dem.» 
<sec/>
»Härliga, trösterika religion! Det var denna upphöjda lära, som vi började ana i vår spiritism och teosofi.» 
<sec/>
»Ja, men Eder lära var allt för mycket bunden vid jorden och dess förhållanden. Lilla Tellus, som blott var en stjärna bland de andra myriaderna, gåfvo ni en allt för hög rang, därför att ni mest kände den.» 
<sec/>
»Törhända. Och växter och djur?» 
<sec/>
»Hafva ock de precis samma inkarnationssystem som vi. Ni kan tycka, att det förefaller besynnerligt, att vi lefva upp på en annan planet, – men samma djur, samma växter trifvas ock där, hvarest samma människa kan lefva upp igen. Allt är gammalt och bekant, fast vi ej känna det. Själen, själfva lifvet, är evigt detsamma. Personligheten är oförstörbar och evig. Men den materia, inom hvilken den tager sin bostad, är evigt ny. Ty mellan jorden och hennes analogi kunna ligga millioner af ljusår.» »Och kunna vi återkomma till vår egen jord?» »Hvad menar ni? Alla jordar äro våra egna.» »Jag menar, om vi kunna återkomma till denna jord, Tellus.» 
<sec/>
»Ja. Från den andra planeten kan vår själ återstråla hit.» 
<sec/>
»Besynnerligt, att vi icke hafva det minsta minne af vårt närmast föregående planetariska lif!» 
<sec/>
»Nej, det tycker jag icke. Besinna, hvilket oändligt djup, vår själ mellan dessa bägge lif har genomvandrat. Alla minnen, allt, som band oss vid den materiella värld, som vår själ lämnade i dödsögonblicket, det är det, som är det materiella hos själen, som rensas i rymdernas ocean.» 
<sec/>
»Ja, Ni har rätt.» 
<sec/>
Erling teg en stund och funderade på allt detta nya och besynnerliga. Slutligen sade han: 
<sec/>
»Hvilken oändligt gripande åskådning! Hvilken logisk religion, och hur väl kan den inte fattas äfven af förnuftet! Alla våra vänner träffa vi åter. Hvarför skulle vi sörja en bortgången? Tvärtom skola vi låta goda önskningar följa honom. Intet kan förgås. Själen och anden existera. Hvarje handling, hvart ord skall återverka på personligheten i en värld lika mycket jordisk som vår egen!» 
<sec/>
»Ja.» 
<sec/>
»Jag tror,» sade Erling, »att jag måste tänka mycket innan jag kan fullt fatta denna religions konsekvenser.» 
<sec/>
»Det är ett intressant studium.» 
<sec/>
»Ja, förvisso. Om icke för annat, så blott för denna sublima läras skull är jorden värd att räddas!» 
<sec/>
»Ja, icke sant! Har Ni någon plan?» 
<sec/>
»Ännu icke!» 
<sec/>
»Inte en idé en gång?» 
<sec/>
»Jo, men den måste mogna, innan något kan uppstå däraf.» 
<sec/>
»Så fort Ni vill meddela den, står jag med nöje till tjänst,» sade Rilo. 
<chapter/>
<chaptername>EnIdé</chaptername>

<chaptername>KAP. 15.</chaptername>

<chaptername>En idé</chaptername>

<sec/>
Det var sannt, som Erling hade sagt doktor Rilo: han hade fått en idé. 
<sec/>
Och han trodde sig nu stå nära lösningen af ett af de svåraste problem, som väl någonsin förelagts en människa, det, att rädda en hel värld från undergång. 
<sec/>
Vi hade kunnat omtala för läsaren hur de bägge unga gjort flere utflykter, hur Erling med ifver studerat vidare, men i denna enformighetens värld var allt så intetsägande, så dödande tråkigt, att vi helt säkert gjort bäst uti att hoppa öfver en hel del tilldragelser. 
<sec/>
Det enda, som möjligen kunde vara af intresse, var Miras och Erlings utflykt till den norra, istäckta zonen, från hvilken de nyss hade återvändt. De hade konstaterat, att detta mäktiga islager var lika enahanda som allt annat, så långt ögat kunde nå. 
<sec/>
Vid nedstigningen från isjökeln hade de haft ett litet äfventyr – men för nutidsläsaren, som hungrar efter sensation, var inte heller detta någonting märkvärdigt. 
<sec/>
Mira råkade glida och vrickade sin ena fot. Erling måste på sina armar bära henne öfver öknen till slottet. Hela den isfria zonen var omkring hundra mil bred, men Svennos koloni var belägen endast fyra à fem mil från den första isen på det norra halfklotet. Emellertid – de nådde lyckligen åter Isalium. 
<sec/>
Doktor Rilo botade snart Miras fot. 
<sec/>
Han använde sig af en apparat, som liknade en muff, i hvilken han placerade foten. Muffen var fylld af en lätt, eterisk gasart, och på få timmar hade Mira återvunnit förmågan att fritt röra sig. 
<sec/>
Och nu vända vi oss till den tanke, som rörde sig hos Erling. 
<sec/>
Han hade sökt på alla områden, tänkt och spekulerat; han hade förkastat hundratals olika planer såsom värdelösa och opraktiska. 
<sec/>
Den tanke, som slutligen hade funnit nåd inför honom, gömmes i orden: »Vill inte berget gå till Muhammed, så får Muhammed gå till berget.» Detta kunde sägas så: »Vill inte lifvet komma till jorden, så får jorden söka lifvet,» eller i alla fall dess upphof. 
<sec/>
Erling resonerade vidare så, att allt jordelifs upphof var solen. Mera sol, mera värme och ljus, med andra ord – och jorden skulle åter lefva upp – dess isar smältas, djur och växter åter trifvas och lefva – den nya våren skulle komma. 
<sec/>
Endast Mira hade han anförtrott denna tanke. Ingen annan anade den. 
<sec/>
Och tillsammans hade de utmålat för sig allt det härliga, som kunde blifva följden af detta. 
<sec/>
»Jag ville hafva en fast punkt utom jorden,» sade Erling, »så skulle jag lyfta henne och föra henne i en trängre bana kring solen.» 
<sec/>
»Hjälp mig att tänka, Mira,» sade han vidare. 
<sec/>
Och den unga flickan sökte hjälpa honom, hvad hon förmådde. 
<sec/>
»Om man kunde skjuta jorden som en bösskula,» sade hon. 
<sec/>
Vid dessa ord slog idéens gudagnista ned i Erlings själ. Som en ljungeld sköt den ned. 
<sec/>
»Mira, Mira!» utropade han. »Nu har jag det!» 
<sec/>
Klar och färdig låg planen nu för honom. 
<sec/>
»Hur du funnit räddningen?» frågade Mira. 
<sec/>
»Ja, älskling!» 
<sec/>
»Och du tror, att det skall lyckas?» 
<sec/>
»Ja, alldeles visst.» 
<sec/>
»Och hur tänker du dig det?» 
<sec/>
»Hör på!» 
<sec/>
Han redogjorde för sitt djärfva utkast. 
<sec/>
Genom en våldsam explosion på jordens yta skulle den få en sådan stöt, att den närmade sig solen. 
<sec/>
»Men hur är det möjligt?» 
<sec/>
»På enklaste sätt. Explosionen skall ske på den halfva, som har natt.» 
<sec/>
»Ja, visst! Och jorden får en så kallad ’bakstöt’.» 
<sec/>
»Ja, ungefär som söndagsjägaren i våra dagar fick af bössan.» 
<sec/>
»Jorden stötes tillbaka åt motsatt håll mot hvad explosionen försiggår.» 
<sec/>
»Ja.» 
<sec/>
»Och alldenstund den skall ske på den sida, som är vänd från solen, kommer alltså jorden att slungas rätt mot densamma?» 
<sec/>
»Ja, Mira.» 
<sec/>
»Detta förefaller mycket enkelt, åtminstone i princip. Men hur kan det utföras i verkligheten?» 
<sec/>
»I våra dagar tror jag näppeligen, att det fanns enighet nog till ett liknande universellt företag, men nu hoppas jag på denna, den största af alla krafter, som finnas: enigheten.» 
<sec/>
»Rätt, min Erling! Den heliga energien glöder i dina ögon. O, hvad du är vacker i detta ögonblick!» och Mira smekte hans kind och tryckte sina läppar mot hans. 
<sec/>
»Det vill väl icke mycket till att vara vackrare än Rilo och hans likar!» skämtade Erling. 
<sec/>
»För mig är du, den du är,» sade Mira, »jämförd med alla män i vår tidsålder är du också mitt ideal!» 
<sec/>
»Nu till arbetet!» sade Erling. 
<sec/>
»Skall du redan börja?» frågade flickan. 
<sec/>
»Ofördröjligen!» 
<sec/>
»Och på hvad sätt?» 
<sec/>
»Jag lägger fram mitt förslag i tidningen.» 
<sec/>
»Tror du, det blir det bästa?» 
<sec/>
»Ja, visst! Hvad tror du?» 
<sec/>
»Jag för min del ville råda dig att sätta en kort notis i tidningen. Du sammankallade då alla vid tidningstelefonen på en gång. När de så hade samlats, redogjorde du utförligt för din plan och diskuterade den.» 
<sec/>
»Liksom på ett af våra diskussionsmöten?» 
<sec/>
»Ja.» 
<sec/>
»Du har rätt, Mira. Så vill jag göra.» 
<sec/>
Svenno och Rilo stodo på slottsgården, och Erling sade: 
<sec/>
»Min idé har kommit!» 
<sec/>
Det gick ett ryck genom de bägge gamle. Och de betraktade honom med häpnad. 
<sec/>
»Nå?» sade Svenno. 
<sec/>
»Hvad är det?» sade Rilo. 
<sec/>
»En mycket enkel sak,» svarade den unge mannen, »det lönar sig knappast att tala om den!» 
<sec/>
»Lönar det sig ej?» utropade gubbarna. 
<sec/>
»Jag menar, att det icke lönar mödan att för tvenne personer åt gången omtala saken.» 
<sec/>
»Ni menar, att den med ens bör gifvas åt offentligheten?» 
<sec/>
»Just så.» 
<sec/>
»Och hur vill Ni göra?» 
<sec/>
Det blef ordnadt så, att Svenno i sista stund hann göra ett meddelande, att klockan tolf på natten efter Isaliums tid den främmande mannen inbjöd hela jordekretsen till möte, hvar och en i sin stad – och att tidningstelefonen då skulle stå till Erlings disposition under tvenne timmar. 
<sec/>
Man kan förstå, att detta väckte en stor uppståndelse. Hos dessa slöa människor låg dock innerst inne en hemlig längtan efter ett kraftigare lif. 
<sec/>
Och för första gången på flere hundra år såg man dem alla lifvas. Det pratades och diskuterades rundt hela jorden under dessa tolf timmar, som man hade att vänta. Man gissade än på det ena, än på det andra, men ingen hade fullt besked om saken. Det var emellertid endast en enda tanke om Erling – att hans kommande föredrag måste med intresse åhöras – och blott en tro – att han verkligen hade lyckats. 
<sec/>
Tidningen hade nämligen dagligen brakt underrättelser om främlingens arbete och förtröstan, och man trodde allmänt, att hans ihärdiga sökande slutligen skulle krönas med framgång. 
<sec/>
Nu var den stora dagen kommen, och när timmen slog, voro världens alla hörsalar fyllda till sista plats af välvilligt stämda åhörarskaror. 
<chapter/>
<chaptername>ErlingsTal</chaptername>

<chaptername>KAP. 16.</chaptername>

<chaptername>Erlings tal</chaptername>

<sec/>
På främsta bänken i hörsalen i Svennos slott sutto Erling och Mira, hand i hand. Midt framför dem syntes den stora heliumtelefonens glasklara skifva och bakom dem, rad i rad, sutto alla Isaliums åldriga invånare. 
<sec/>
Det var en syn, väl värd att skåda. Allt lyste, de enformiga dräkterna tedde sig i midnattens mörker fantastiskt och pittoreskt. Alla de lysande hjässorna liknade en hop glödande kullerstenar. Allt var ljus – blott telefonens väldiga skifva var mörk. 
<sec/>
»Tänk, Erling!» hviskade Mira, »tänk, att du skall tala för en hel värld. Det är besynnerligt att veta, att i detta ögonblick säkert minst fyra millioner människor af jordens fem i spänning vänta på dina ord. ’ Är du ej rädd?» 
<sec/>
Erling hann aldrig svara, ty just då började skifvan dallra och svänga. Han tryckte Miras hand fastare i sin. 
<sec/>
Skifvans första skcrrningarskorrningar aflöstes af ord – det var redaktören som förklarade sammankomsten öppnad och lämnade ordet åt den ärade främlingen. 
<sec/>
Efter ett ögonblicks tystnad reste sig Erling och började med hög röst sitt anförande. Han slungade sina ord rakt in i det mörka hålet, som ljudlöst slukade allt och omedelbart fortplantade det ut öfver hela jorderingen. 
<sec/>
»Värld!» så ljöd hans inledningsord och han fortsatte: 
<sec/>
»Värld, du har skänkt mig ditt förtroende! Själf äger du hoppet, mig gaf du ock kärleken vid min sida i kampen för ditt bästa. 
<sec/>
Människor! 
<sec/>
Jag, en man från svunna dagar, vill ej svika Edert förtroende, ej gäcka Edert hopp, ej se min kärleks blomma vissna. 
<sec/>
Som Eder religion säger, vill jag ock, att vänliga tankar om min samtid uppsändas från Eder. Blifva Ni bedragna på mig, skola Ni fördöma en hel tidsålder. Men jag skall ej misslyckas! Det vore ett brott mot Eder, ett brott mot min egen tid! 
<sec/>
Dock – innan jag talar om min idé och om dess utförande, måste Ni följa mig på en liten historisk utflykt – taga en liten återblick. Jag skall fatta mig kort. 
<sec/>
Redan på min tid anade man allts samhörighet. Senare bevisade man sanningen af denna aning, som nu är ett axiom. Allaredan Zadig kunde konsten att draga slutsatser. Och rättigheten att draga fram analogier för att bevisa en sak är nu fullkomligt obestridd. 
<sec/>
Det ansågs hos oss som ett snillrikt hugskott, när man betecknade jorden som en organism. Ni åter veta, att den med fog kan jämföras med en sådan – att hela jordklotets utveckling symboliseras af organismens. 
<sec/>
Och Ni medgifva, att man genom att studera en organism kan sluta sig till jordens utvecklingsmöjligheter. 
<sec/>
Nåväl! Låt oss då se litet närmare härpå! 
<sec/>
Särskildt vill jag nu fästa mig vid rörelseförmågan. 
<sec/>
De lägsta organismerna – växterna – ägde den inte – de voro rotade vid sin torfva. Så kommo högre organismer – de som stodo emellan växt och verkligt djur – de ägde till viss grad rörelseförmåga. Jag menar här maneter och liknande arter – hvilka för-desfördes af mediets strömningar. Skalans högsta arter, djuren och människan ägde fri rörelseförmåga. 
<sec/>
Jorden själf har genomlupit dessa stadier. 
<sec/>
Först danades hennes embryo af en väldig protnberausprotuberans på den då hastigt roterande solens yta. 
<sec/>
Det var jordens tid som växt, en växt af oorganisk materia på solen. 
<sec/>
Så svällde växten – det vill säga protuberansen – dess piniemoln blef större och större, och med ens afslet det den tråd, som bundit det vid solen. 
<sec/>
Jorden slungades som ett soltöcken ut i rymden. 
<sec/>
Jorden var bildad, dess grund var lagd! 
<sec/>
Från att vara växt öfvergick den till ett mellanting mellan växt och djur. 
<sec/>
I sin bestämda bana drefs den af strömningar liksom maneten och mikroben. 
<sec/>
Och jorden vandrade sin bana fram, blef tätare och tätare, småningom hård och fick slutligen skal. 
<sec/>
Från att vara blötdjur, bestående af endast slem och kött, blef den ett skal-djur. Och med sin fasta skorpa och sitt mjukare inre representerar den samma typ som skalbaggen. 
<sec/>
Så långt går analogien. 
<sec/>
Men rörelseförmågan har blifvit efter. 
<sec/>
Jorden kretsar allt fortfarande som ett fullkomligt viljelöst blötdjur i rymdernas djup – rundt polen. 
<sec/>
Nu – just nu – är det sannerligen på tiden, att gifva jorden en egen vilja, att låta den röra sig så, som det bäst passar oss, som lefva på den. 
<sec/>
Jordens egen utveckling kräfver, att vi, som tillsammans representera denna jätteorganisms hjärna, fundera ut en plan för hennes öfvergång från lägre till högre stadium. 
<sec/>
Erling gjorde en paus för att gifva sina ord bättre effekt och fortsatte: 
<sec/>
»Hvart sträfvar organismen, som fritt kan röra sig? Hvart sträfvar flugan och myggan i balsamisk natt?» 
<sec/>
Ånyo tystnade han. 
<sec/>
Då skalf hela salen, då darrade och brakade det i telefonen, och en hel kör af röster bröto sig fram, klingande och skorrande i brokigt virrvarr, pressade ur strupar, ur hvilka hittills blott hviskningar kunnat förnimmas, af nyväckt energi och lust, som spirat upp på ruinerna af slapphet och apati. 
<sec/>
När lugn åter inträdt, hördes ånyo Erlings kraftiga stämma: 
<sec/>
»Jo. mot ljus och värme sträfvar insekten. Blindt drifves den och finner ofta sin död i lågan. Mot fiskarens bloss styr fisken sin kosa genom kristallklart vatten – och nattens irrande vandrare söker det vänliga ljuset från en människoboning. 
<sec/>
Jorden som organism bör ock närma sig ljuset. Mina vänner! 
<sec/>
’Mot ljuset!’ det är vår lösen. 
<sec/>
Och nu till min plan, då ni känna dess berättigande. 
<sec/>
Min idé är, som ni väl redan anat, att söka länka jordens bana in på ett nytt spår, i ett nytt kretslopp kring solen, trängre än det nuvarande. 
<sec/>
Då skall värme åter lifva jorden, temperaturen skall höjas – isen skall smälta – stora haf skola betäcka jorden – regn skall strömma ur ulliga molntappar – floder bildas – himlen skall färgas azurblå, och afton och morgon rodna vid horisonten. Norrsken och sydsken skall lysa kring polernas slätter – bågen, för länge sedan svunnen, skall åter stå i skyn med sina sju färger – kompassnålen börja sin forna, muntra lek – åskan skall rensa luftens kvafva dunster. 
<sec/>
Solen skall blifva större – ty jorden kommer den närmare. Månen skall lysa med klarare sken, ty solen, ljuskällan, kommer honom närmare. 
<sec/>
Vinden – den stilla – är ej död. Hans tystnad betyder endast sömn och dvala. Han skall väckas. På nytt skall han härska öfver sina söner Nordan, Sunnan, Östan och Västan. Jorden skall åter skrudas af väna blommor, och majestätiska träd skola hvälfva sina kronor i en annan luft, en luft, så tät, att den kan bära sjungande fåglar på elastiska vingar.» 
<sec/>
»Lifvet! lifvet!» jublade mängden, klingade telefonen, hviskade Mira. 
<sec/>
»Djursläkten skola åter uppblomstra! Och Ni själfva, människor! Edra rynkor skola slätas ut, Edert blod flyta lättare genom ådrorna, som eld skall det sjuda efter oändliga tiders förslappning. Ynglingen skall åtrå, ungmön längta, mannen odla sin själ, och jämmerdalen åter sola sig i paradisiskt ljus.» 
<sec/>
Nu skakades hela salen af jubelrop. Hvem kunde tro dessa gubbar och gummor om sådana kraftprof? Men mäktigt är lifvet, mäktig längtan efter det. Om få år skulle allt vara dödt och dock – hvilket jubel på grafvens rand! 
<sec/>
»Och nu till planens utförande och innebörd!» återtog Erling talets afklippta tråd. 
<sec/>
»Bland Edra många baciller har jag funnit en art, som har de erforderliga egenskaperna. Det är en bakterieart, som ni icke använda Eder af. Den fabricerar emellertid nitroglycerin. Ni veta hvad nitroglycerin är?» 
<sec/>
Erling såg på Svenno, och denne gaf honom ett tecken att förklara sig närmare. 
<sec/>
»Nitroglycerin är ett intensivt sprängämne,» sade Erling vidare. »Det är sammansatt af kol, väte, syre och kväfve. Jag har framställt en liten kvantitet däraf. Ett kärl, så stort som min tumme, skulle, om det bringades till explosion, spränga hela detta hus i luften. Däraf kunna ni förstå dess oerhörda verkan. 
<sec/>
Min plan är, att på en plats samla ett kolossalt förråd af denna vätska och så låta den explodera. Explosionen skall försiggå, just då jorden där har natt. Genom reaktionstrycket skall då jorden slungas in mot solen. Efter mina beräkningar bör ett manshögt lager, som täcker en yta af tiotusen kvadratmil vara nog för att föra jorden så nära solen som behöfves. 
<sec/>
Det hela är, som Ni märka, ovanligt enkelt.» 
<sec/>
Nu först bröt det verkliga, rasande jublet löst på allvar. Man jublade och grät – man omfamnade hvarandra. Det var en storm och ett skrik och ett buller sådant, att Erling och Mira aldrig hört maken. 
<sec/>
Och midt under denna villervalla fick Mira tid att ömt trycka Erlings hand och hviska: 
<sec/>
»Mitt lif, mitt allt, min stolthet!» 
<sec/>
Bullret i telefonerna och hörsalarne aftog emellertid slutligen, och då hördes redaktörens röst: 
<sec/>
»Önskar någon tala?» 
<sec/>
Ånyo samma öfverväldigande sorl. En massa personer begärde ordet. Det var omöjligt att höra ett enda ord. 
<sec/>
Nu hördes åter ordföranden-redaktörens stämma: 
<sec/>
»Något sådant som i dag har i vår tid aldrig förekommit. Våra telefoner hafva hittills räckt till för oss. Nu tyckas de ej längre vara tillräckligt många. Jag föreslår, att mötet ajourneras på sex timmar. Till dess hoppas jag kunnat samla de talare, som önska yttra sig.» 
<sec/>
Man skulle just resa sig för att lämna salen, då ordförandens stämma ljöd: 
<sec/>
»Har Erling något mera att yttra, innan mötet uppskjutes?» 
<sec/>
»Endast det, att det är af vikt, att frågan snarast möjligt utdebatteras, så att vi få skrida till handling.» 
<sec/>
»Då förklarar jag sammanträdet afslutadt,» hördes telefonen vibrera. 
<sec/>
I rökrummet fortsattes diskussionen, och här förde Rilo ordet. Han prisade Erlings klara och enkla plan. Det vore en småsak att utföra den, menade han. Sympati och intresse lästes i allas blickar. 
<chapter/>
<chaptername>Diskussionen</chaptername>

<chaptername>KAP. 17.</chaptername>

<chaptername>Diskussionen</chaptername>

<sec/>
Det var sex timmar senare. 
<sec/>
Åter voro alla församlade, och ordföranden hade just lämnat ordet åt Wato i Parininia. 
<sec/>
Denne yttrade: 
<sec/>
»Jag gillar idéen i sin helhet. Vill endast fråga, hvilken plats föredragaren har tänkt välja för explosionen.» 
<sec/>
Erling: 
<sec/>
»Den, som är minst bebodd.» 
<sec/>
Wato: 
<sec/>
»Det är trakten kring Isalium.» 
<sec/>
Erling: 
<sec/>
»Då bestämma vi denna plats.» 
<sec/>
Redaktören: 
<sec/>
»Pilo af Wamina har ordet.» 
<sec/>
Pilo: 
<sec/>
»Jag vill föreslå, att vi lämna Erling oinskränkt fullmakt i denna sak. Den, som icke gillar detta, behagade svara nej.» 
<sec/>
Det blef en djup tystnad – ej bruten af ett ljud: Erling hade enhälligt utkorats till höfding. 
<sec/>
Redaktören: 
<sec/>
»Har Erling något att anföra?» 
<sec/>
Erling: 
<sec/>
»Rörd af det stora förtroendet tackar jag därför. Jag tager emellertid gärna råd och emotser med nöje de andra talarnes inlägg.» 
<sec/>
Piso af Marimi: 
<sec/>
»Jag fruktar, att jorden remnar af den väldiga stöten.» 
<sec/>
Erling: 
<sec/>
»Att några remnor bildas, är nog säkert. Men att hela jorden skulle sprängas, det anser jag alldeles otroligt.» 
<sec/>
Ero af Pattania: 
<sec/>
»Kan ej jorden slungas ända in i solen af stöten?» 
<sec/>
Erling: 
<sec/>
»Nej. Enligt mina beräkningar bör den ej kunna det. Den ryckes endast fram ett stycke – jag kan ej säga precis hur långt – men ungefär midt emellan Venus och vår nuvarande bana.» 
<sec/>
Mito af Pattania: 
<sec/>
»Af hvilket material tillverkar Eder bacill sprängämnet?» 
<sec/>
Erling: 
<sec/>
»Af kalksten och luft.» 
<sec/>
Mito: 
<sec/>
»Då vore väl mest skäl att förlägga explosionen, där vi ha det största kalklagret?» 
<sec/>
Erling: 
<sec/>
»Det beror på. Jag anser det klokare att transportera kalk än att offra en massa människoboningar. Ni skall betänka, att hela den halfva, som beröres af explosionen, måste utrymmas, och människorna flytta öfver till andra sidan.» 
<sec/>
Mito: 
<sec/>
»Då går det inte. Af helt naturliga skäl hafva de flesta bosatt sig just i närheten af största kalkstenslagren.» 
<sec/>
Silo af Kamerin: 
<sec/>
»Hvilka försiktighetsmått böra vidtagas för att skydda människorna?» 
<sec/>
Erling: 
<sec/>
»På motsatta sidan af jorden – låt oss säga i Kurivi, trängas alla boningar så mycket som möjligt tillsammans. De omgifvas därpå af en hög, vattentät mur.» 
<sec/>
Silo: 
<sec/>
»Hvarför det?» 
<sec/>
Erling: 
<sec/>
»Vår värsta fiende blir nog vattnet, som löses från isbergen och öfversvämmar jorden. När stöten kommer, antager jag, att vattnet, som bildas, »blir efter», det vill säga samlar sig på baksidan af den framilande jorden. Då blir det ingen fara för Kurivi, – som ligger på framsidan. Men sedan, när jorden inom få dagar har nått sitt nya jämnvikts läge, då sträfvar vattnet att jämnt fördela sig. Då ske de väldiga öfversvämnmgarna. Och då gäller det att vara beredd.» 
<sec/>
Svano af Misolianium: 
<sec/>
»Hur skall detta arbete fördelas?» 
<sec/>
Erling: 
<sec/>
»Kurivi leder byggandet af den stora dammen. Jag leder här bacillodlingen.» 
<sec/>
Simo af Kusoni: 
<sec/>
»När börjar arbetet?» 
<sec/>
Erling: 
<sec/>
»I morgon bittida.» 
<sec/>
Lillo af Serri: 
<sec/>
»Skola vi ställa i ordning några nya redskap för att möta kommande faror?» 
<sec/>
Erling: 
<sec/>
»Båtar.» 
<sec/>
Naso af Basunimoni: 
<sec/>
»Hur skall minan affyras?» 
<sec/>
Erling: 
<sec/>
»Genom några slag.» 
<sec/>
Naso: 
<sec/>
»Och hvem skall slå? 
<sec/>
Erling: 
<sec/>
»Hvem som önskar. I vår tid vore det svårt att finna någon – men med den religion, ni ha bör hvarje god människa vilja göra denna gärning. Tänk: Edert nya, interplanetariska lif, hvilka goda önskningar, som skola följa Eder.» 
<sec/>
Naso: 
<sec/>
»Ja; jag är ogärna villig. Jag tror, att alla äro det. Jag menade ej, att någon vore rädd därför, utan att det vore oss en ära att offra oss för de andra. Och jag undrade, om Ni bestämt någon, eller om det var frivilligt.» 
<sec/>
»Så besynnerligt folk,» hviskade Mira. 
<sec/>
»Ja,» svarade Erling. »Du skall få se, att hela mänskligheten ställer sig till disposition. De veta ju, att de genom en så ädel död lägga den allra bästa grund till ett nytt lif i lycka och glädje.» 
<sec/>
Naso fortsatte: 
<sec/>
»Huru många personer behöfvas?» 
<sec/>
Erling: 
<sec/>
»Skottlands omkrets blir fyra hundra mil. Dess yta tio tusen kvadratmil. Jag behöfver tyvärr en person för hvarje kvadratmil.» 
<sec/>
Naso: 
<sec/>
»Det skall ej bli svårt att finna dem, som äro villiga härtill.» 
<sec/>
Erling: 
<sec/>
»Då är den svåraste delen af frågan löst.» 
<sec/>
Naso: 
<sec/>
»Om ni vill, skall jag åtaga mig detta.» 
<sec/>
Erling: 
<sec/>
»Ja, gärna!» 
<sec/>
Banko af Rulinia: 
<sec/>
»Hur skola vi skydda oss mot solens ökade värme och ljus?» 
<sec/>
Erling: 
<sec/>
»Dels medelst skärmliknande hattar, dels genom att för ögonen sätta ett blåfärgadt, genomskinligt blad af Edert klara ämne.» 
<sec/>
Siro af Gottaka: 
<sec/>
»Hur skola vi arrangera oss med födoämnen?» 
<sec/>
Erling: 
<sec/>
»Detta är en fråga af vikt! Ty i och med att jorden återfår sina magnetiska egenskaper, kunna Edra æromotiver ej längre begagnas. De kunna ej som nu frakta råmaterialet rundt jorden. Därför var det äfven en viktig upplysning, som Mito af Pattania gaf mig, att just på den sida af jorden, som är mest bebodd, finnes mest råmaterial. Det passar utmärkt. Emellertid tror jag ej, att föda kommer att saknas. Vid min utflykt till isregionen fann jag växtfrön infrusna i isen. De hade bevarats i tusentals år. Och så fort de lämpliga betingelserna åter förefinnas, komma de att gro. Troligt är äfven, att, när floden kommer, den skall medföra massor af alla dessa frön. Och när den åter sjunker, efterlämnar den en gyttja, i hvilken dessa utvecklingsmöjligheter äro nedbäddade.» 
<sec/>
Siro: 
<sec/>
»Underbart!» 
<sec/>
Erling: 
<sec/>
»Men sant!» 
<sec/>
Nilo af Sumoniona: 
<sec/>
»Ni sade, att æromotiven försvinna. Hur blir det då med samfärdseln?» 
<sec/>
Erling: 
<sec/>
»Jag antager, att jordens yta är eroderad och jämn, äfven där isen nu täcker den. Men detta vet jag ju ej. Är det så, blir det nog bäst att anordna sig så, som de gjort på Mars.» 
<sec/>
Nilo: 
<sec/>
»Med kanaler?» 
<sec/>
Erling: 
<sec/>
»Ja, kanaler. Är jordklotet slätt och jämnt, så kommer dess vatten att vid ferdtiden öfversvämma allt, som existerar. Kanalerna byggas så, att tvenne vallar uppkastas. Mellan dem finner vattnet aflopp, utanför dem och lägre än vattenytan ligger det egentliga landet.» 
<sec/>
Rilo af Isalium: 
<sec/>
»Huru tror Ni, att det går med vårt släkte? Skola de kunna ackommodera sig, dessa nutida, föråldrade typer? Skola deras rynkor slätas? Skola deras sinnen blifva mottagliga för kärlekens gudagåfva?» 
<sec/>
Erling kastade en blick på doktor Rilo, som ånyo red sin gamla käpphäst och sade: 
<sec/>
»Spåman är jag ej fullständigt. Svårt är att säga, hur det kommer att gå. Jag frestas förmoda, att nutidens människor icke förändras mycket. Men de barn, som födas, skola nog blifva helt olika och mycket kraftigare än Ni. Och deras efterkommande mer och mer. De komma att blifva som de allra första människorna. De känna ej metallerna, de skola genomlefva en stenålder, en bronsålder och slutligen en järnålder. Jag anar det, ty det vore logiskt och konsekvent.» 
<sec/>
Rilo: 
<sec/>
»Vi blifva alltså barn på nytt?» 
<sec/>
Erling: 
<sec/>
»Ja, det är antagligt.» 
<sec/>
Arimo af Lapolloni: 
<sec/>
»Jag återkommer till den fråga, som Banko af Rulinia framställde: hur skola vi skydda oss mot solens ökade värme och ljus? Jag tror, att det ej är så farligt med den saken. Nu är vårt luftlager tunt och föga skyddande. Då blir det tätt och hindrar mycket af solens strålning. Molnen skydda ock – regnet kommer med svalka.» 
<sec/>
Erling: 
<sec/>
»Ja, ni har rätt. Mitt råd om skydd gäller endast den tid, som jorden befinner sig på väg mot solen – innan den ännu har nått sitt nya jämnviktsläge. Då blir hettan intensiv, ja, rent af oerhörd. Under farten framåt pressas det luftlager, som står öfver Kurivi och den mot solen vända jordhalfvan, bakåt mot nattsidan. Det förtunnas alltså mer än nu öfver människornas hufvuden. Solen synes växa på pellen, och dess hetta och ljus hämmas mindre än förr. Ni skola besinna, att det blir en oafbruten »dag» under flera dagars tid. Då gäller det att skydda sig, ty döden kan komma såväl af värme som af köld.» 
<sec/>
Ännu yttrade sig en hel del personer, men slutligen hördes redaktörens stämma: 
<sec/>
»Alla de, som begärt ordet, har fått yttra sig. Har Erling mera att tillägga?» 
<sec/>
Erling: 
<sec/>
»Nej. Hvarje dag skall jag genom tidningstelefonen såväl som den lokala utdela nödvändiga order. Nu vill jag blott ge följande order: Alla æromotiv skola i morgon klockan sex efter Isaliums tid infinna sig utanför Svennos slott. För det andra: De skola alla vara lastade med kalksten. För det tredje: Alla ingeniörer skola med fart fabricera nya æromotiv – jag har behof af tjugo tusen stycken.» 
<sec/>
Redaktören: 
<sec/>
»Intet vidare?» 
<sec/>
Erling skulle just svara nej, då en röst sade: 
<sec/>
»Mamo af Sinkadonia begär att få yttra sig.» 
<sec/>
Han sade: 
<sec/>
»Erling har ej sagt oss, hur lång tid hans plan kräfver för sitt realiserande.» 
<sec/>
Erling: 
<sec/>
»Nej, det har jag ej. Men det är snart sagdt. Ni äga nu fem tusen æromotiv. Om två veckor erhåller jag ytterligare tjugotusen, det gör tjugofem tusen apparater. Jag gör mitt skott en meter högt – en million meter bredt och lika långt. Dess kubikinnehåll är sålunda en million millioner kubikmeter. Tre fjärdedelar måste vara kalksten, det vill säga sju hundra femtio millioner kubikmeter. Detta är under förutsättning, att hela ytan täckes. Men jag tror icke, att detta är behöfligt, ty mycket förlorar då sin sprängkraft. Vi hafva tjugofem tusen æromotiv. De frakta hvarje fyratio kubikmeter per dygn och sålunda tillsammans en million kubikmeter. Vi skulle då behöfva sju hundra femtio tusen dygn eller omkring tvåtusen fem hundra år för detta arbete. Och det duger icke. Vi skola i stället på hvarje kvadratmil placera en hög af trettio tusen kubikmeter – detta gör inalles tre hundra millioner kubikmeter – och allt blir färdigt på ett år. 
<sec/>
Ett år i dag hoppas jag, att den stora dagen skall randas. 
<sec/>
Men det gäller att begagna tiden.» 
<sec/>
Redaktören förklarade sammanträdet upplöst, och alla beredde sig på den långa arbetsdagen, som skulle börja från och med nästa morgon och vara i ett helt år. 
<chapter/>
<chaptername>EttÅr</chaptername>

<chaptername>KAP. 18.</chaptername>

<chaptername>Ett år</chaptername>

<sec/>
Det blef ett lif och en rörelse utan all ända. Aldrig har jorden sett dess make. Fem millioner människor kämpade för ett gemensamt mål, alla eniga, med en enda förare, som alla lystrade till. Det var ej kif och split och oenighet. Alla sågo de det stora målet för sina ögon. 
<sec/>
»Lifvet! Lifvet!» 
<sec/>
Ett märkvärdigt ting är det! Högst af allt, men ofta så hatadt! Innerst inne älskas du dock af allt, som andas! 
<sec/>
Erling var outtröttlig i sin ifver och trofast delade Mira hans mödor. 
<sec/>
Det största besväret hade Erling med att få æromotivförarne att iakttaga försiktighet. Flere explosioner hade redan inträffat. Trots förbud företogo de sig nämligen att kasta ned råmaterialet på högarne. I dessa hade redan mikroberna börjat sitt arbete, och nitroglycerin var bildad. Genom stöten skedde då explosion, och redan hade flere människolif spillts. 
<sec/>
Arbetet fortgick strängt metodiskt. Sedan fältet utvalts och indelats i afdelningen med en mils bredd och hundra mils längd, placerades bacillhögarne på dessa med en mils mellanrum. Själfva indelningen gjordes mycket lätt och bekvämt. Från æromotiven utströddes hvit sand som en smal rand – det var allt. 
<sec/>
Efter en månads förlopp företogo de bägge unga en färd till Kurivi. Från sin upphöjda ställning sågo de, när de sakta sänkte sig, resultaten af arbetet här. Öfverallt byggdes nya hus. Tätt, tätt stodo de. Och rundt om det väldiga komplexet gick muren, naturligtvis ännu icke färdig utan endast styckevis här och där höjande sig öfver marken. 
<sec/>
Erling uttalade sin tillfredsställelse. 
<sec/>
Tjugofem tusen æromotiver voro i rörelse i jordens atmosfär och jämt och ständigt skymtade deras skuggor förbi med hissnande hastighet. Dygnet innehåller mellan åttiosex och åttiosju tusen sekunder, och nästan hvar femte sekund for en sådan flygapparat öfver Kurivi och trakten däromkring. 
<sec/>
Som läsaren minnes, frågade under diskussionen Lillo af Serri, hvilka redskap och anordningar som borde förfärdigas för att skydda sig mot de nya faror, som kunde hota mänskligheten, och Erling hade svarat: båtar. 
<sec/>
Medan nu Erling vid Miras sida ströfvade omkring i jättestaden mötte Lillo dem. Han återkom till sin fråga, han ville hafva närmare besked om, huru en båt skulle konstrueras. 
<sec/>
Och först nu fick Erling tid att tänka härpå. 
<sec/>
Äfven Silo af Kamerin hade, som vi erinra oss, frågat härom, och honom hade Erling svarat, att Kurivi skulle omgifvas af en hög, vattentät mur. 
<sec/>
Och medan han kombinerade dessa bägge frågor, kom hans aldrig hvilande ande till klarhet om det som på bästa sätt skulle skydda hela mänskligheten. 
<sec/>
Om en stund hördes han i arbetsledarnes församlade krets ge följande order: 
<sec/>
– – – – – –  »När den stora katastrofen inträffar, kommer Kurivi att rusa fram på jordens solsida. Isarne smälta på denna sida genom den värmande solens dagliga, oafbrutna strålning. Vattnet, som bildas, tränges mot nattsidan af jorden, dels som moln, dels som vattuflöden. När nu jorden åter börjar sin rotation kring sin axel, vandrar det stora vattenberget öfver hela dess yta och fram emot Kurivi. Hvad skall då ske? Det är tänkbart, att vattnet stiger öfver muren och förgör oss alla. Det är ock möjligt, att det ej når så högt. Men då tränger det sig nog i alla fall in under muren och stiger upp i våra gator och i våra hus. Låtom oss vara beredda på alla eventualiteter! Låtom oss göra hela Kurivi till en enda jättebåt!» 
<sec/>
Förvånade sågo de församlade på hvarandra och på Erling. 
<sec/>
Men denne fortsatte: 
<sec/>
»Intet är lättare! Ni cementera alla gator – gjuta dem fast vid husens grundmurar och vid muren kring Kurivi. När floden kommer, höjer sig staden.» 
<sec/>
Då skallade rop genom salen. Rop af hänförelse och af beundran. Äfven detta, den fråga, som oroade så många af dem, hade den unge främlingen löst åt dem. 
<sec/>
»Ja,» sade Erling, »Kurivi blir som en enda, oerhörd flotte med uppstående kanter med fem millioner människor ombord.» 
<sec/>
Men det var dock en af de församlade gubbarne, som ännu ej fattat arrangemanget, och denne sade: 
<sec/>
»Jag förstår dock icke ännu riktigt meningen.» 
<sec/>
»Husen hafva ju täta golf.» 
<sec/>
»Nej,» sade en af byggmästarne. 
<sec/>
»Ja, se det har jag förutsatt,» genmälde Erling. »Och då förstår jag, hvarför Ni ej begrep min mening. Så hör då! Gatorna cementeras och gjutas fast vid husens grundmurar och de betoneras fast vid den höga muren. Alla husgolf göras lika fasta som gatorna och förbindas lika säkert med husväggarnes nedre del. Det hela blir således liksom en ofantlig hel, obruten skifva, på hvilken husen höja sig och som ytterst omgifves af den ofantliga muren. Ha Ni nu förstått?» 
<sec/>
Ja, det hade de alla. 
<sec/>
Sedan Erling gifvit ytterligare instruktioner än om det ena, än om det andra, fortsattes färden tillbaka till Isalium. 
<sec/>
Vi böra kanske beskrifva denna färd litet utförligare. 
<sec/>
Vi veta, att æromotiven sedda från jorden skymtade fram med svindlande hastighet; man kunde knappast se dem, så snabbt ilade de förbi. 
<sec/>
Helt annat blef förhållandet, när de unga sågo sig omkring från æromotivet. 
<sec/>
På samma höjd som de, framför dem, bakom dem, stodo æromotiver i den klara luften, orörliga, stilla. Till höger och vänster sågo de dessa besynnerliga orörliga trekanter, alla lastade med stora mängder af kalkstensmjöl. 
<sec/>
De ilade alla fram med fullkomligt samma hastighet i förhållande till jordytan eller rättare de stodo alla stilla, och jordytan gled fram under dem. 
<sec/>
Där försvann ett af de många æromotiven – det dök ned för att hämta nytt gods. Där borta ökades skaran med ett nytt – ett nyss färdiglastadt. Och så växlade det i oändlighet – en mycket intressant anblick. 
<sec/>
»Jag är rädd!» sade Mira. 
<sec/>
»Hvarför är du rädd?» frågade Erling. 
<sec/>
»För sammanstötning.» 
<sec/>
»Men vi gå ju alla åt samma håll,» sade Erling. »Vi kunna ej möta någon. Alla ila vi med precis samma hastighet, så att vi kunna icke heller möta någon på det sättet.» 
<sec/>
»Nej,» svarade flickan. »Det är nog alldeles riktigt. Men faran hotar underifrån.» 
<sec/>
»Nu förstår jag dig icke!» 
<sec/>
»Jo, tänk om ett lass höjer sig just framför oss. Vi ila fram, medan det stiger. Är det i vår väg, så blir en sammanstötning oundviklig.» 
<sec/>
»Ja,» svarade mannen häpen, »det har jag ej tänkt på. Men däri har du sannerligen rätt, Mira. Vi få dock hoppas på vår lycka, att intet sådant inträffar. Det har ännu ej händt.» 
<sec/>
»Nej,» envisades Mira. »Men förr hade man ej denna oerhörda massa af flygande vidunder som nu. Faran har femdubblats med apparaternas ökade antal.» 
<sec/>
Knappt hade hennes ord förklingat förrän de bägge häftigt ryckte till af förskräckelse – knappa hundra meter på sidan om deras apparat uppdök en svart kolloss. Mira gaf till ett högt förskräckelsens skri och hade nära nog förlorat jämnvikten och fallit öfverbord. 
<sec/>
Det var verkligen ett lastadt æromotiv, som höjt sig från jorden just som Erling och Mira susade förbi. 
<sec/>
Nu fortsatte det sin färd på ungefär hundra meters afstånd – bägge apparaterna gledo framåt som parhästar sida vid sida. 
<sec/>
I den stora tystnaden kunde man till och med genom rop göra sig förstådd af hvarandra. 
<sec/>
Sedan den första förskräckelsen lagt sig, och Mira såg, att ingen fara var å färde, ropade Erling: 
<sec/>
»Hvarifrån komma Ni?» 
<sec/>
»Från Rulinia,» var svaret. 
<sec/>
»Jag blir aldrig klok på deras besynnerliga namn,» sade han. »Rulinia, Rulinia? Det ordet har jag hört förr!» 
<sec/>
Och han började tänka efter, i hvilken förbindelse han hade hört namnet. 
<sec/>
»Nu vet jag,» sade Mira. »Det var den där Banko, som undrade, hur han skulle skydda sig mot solen.» 
<sec/>
»Under diskussionen, jovisst.» 
<sec/>
De foro vidare och njöto af luftapparaternas omväxlande uppdykande och försvinnande. 
<sec/>
Mira gaf till ett utrop. 
<sec/>
»Se, Erling, se!» sade hon och pekade på den svarta tingesten vid deras sida. »Se! Vår granne har blifvit större!» 
<sec/>
Den unge mannen betraktade förundrad deras granne. 
<sec/>
»Ja, sannerligen!» sade han. »Det vill med andra ord säga, vi hafva närmat oss hvarandra.» 
<sec/>
Vidare gick färden, och allt mer och mer närmade sig kolossen. 
<sec/>
»Styr undan där borta!» hojtade den unge höfdingen öfver jorden. 
<sec/>
»Vi kunna ej,» svarade föraren. »Det är förresten Ni, som närmar Er oss.» 
<sec/>
Närmandet, som i början skett mycket långsamt, gick nu allt snabbare och snabbare. Knappt trettio meter skiljde dem nu åt. 
<sec/>
»Jag trodde, att æromotiven voro bundna vid vissa banor,» sade Erling. »Att de alltid kretsade sin bestämda väg.» 
<sec/>
»Så har äfven jag hört berättas,» sade Mira. 
<sec/>
»Men detta tyckes ju strida däremot,» menade mannen. 
<sec/>
»Ja, nu förstår jag det,» utbrast han efter en stunds förlopp. 
<sec/>
»Hvilket, min Erling?» 
<sec/>
»Hvarför vi närma oss hvarandra.» 
<sec/>
»Och hvarför?» 
<sec/>
»Vi falla helt enkelt.» 
<sec/>
»Mot jorden?» 
<sec/>
»Nej, mot hvarandra.» 
<sec/>
»Mot hvarandra?!» 
<sec/>
»Ja, vi gravitera. Ser du, älskling. På jorden äro vi vana vid att allt drages mot dess medelpunkt.» 
<sec/>
»Ja, sedan Newtons dagar.» 
<sec/>
»Man säger så, men det visste man nog förut. Alltnog, vi äro ej längre på jorden.» 
<sec/>
»Ej på jorden!» 
<sec/>
»Nej. Vi hafva befriat oss från jordens ’dragningskraft’, som tyngdfenomenet kallas. Nu sväfva vi stilla i rymden, och under oss roterar jorden.» 
<sec/>
»Nåväl.» 
<sec/>
»Följden blir den, att tvenne kroppar då ’dragas’ mot hvarandra inbördes.» 
<sec/>
»Ah, jag förstår.» 
<sec/>
»Vi komma således att ’störta ned’ på denne vår granne i atmosfären.» 
<sec/>
»Men från sidan.» 
<sec/>
»Ja, man kan ju kalla det så!» 
<sec/>
»Men, Erling! Detta blir ju vår fruktade sammanstötning. Hvad skola vi göra?» 
<sec/>
De bägge apparaterna voro nu tjugo meter från hvarandra. Man behöfde knappt mera höja rösten för att göra sig hörd. 
<sec/>
»Vi falla mot Eder,» sade Erling. 
<sec/>
»Ja.» 
<sec/>
»Försök att gå ned,» befallde han. »Stanna så en stund och höj Eder sedan igen! Men försiktigt!» 
<sec/>
Ordern åtlyddes; sakta började det fullastade æromotivet att sänka sig. – Men då märkte Erling, hur hans flygare samtidigt ställde sig allt mera och mera snedt. Slutligen lutade dess golf så mycket, att de ej kunde få fotfäste utan måste klamra sig fast med händerna. 
<sec/>
»Nej,» ropade han, »det går ej! Stig åter upp i jämnhöjd med oss!» 
<sec/>
När de bägge åter voro i nivå med hvarandra, stod golfvet horisontalt. 
<sec/>
Afståndet var nu blott 15 meter. 
<sec/>
Erling försökte låta sitt æromotiv sjunka – men det lyckades lika litet – snart stod golfvet lutande åt motsatt håll. 
<sec/>
»Det här är som lim!» sade han. 
<sec/>
Besynnerligt nog kom han ej att tänka på att det enklaste sättet hade varit att samtidigt sänka sig mot jorden. 
<sec/>
»I Guds namn», sade han, »vi få väl falla emot dem då!» 
<sec/>
Och med armarna om hvarandras lif inväntade de stöten. 
<sec/>
»Det är liksom två båtar på vattnet,» sade mannen. 
<sec/>
»Ja,» svarade kvinnan vid hans sida. 
<sec/>
»Du vet, att tvenne skepp, som lågo nära hvarandra på en vattenyta, drogos mot hvarandra och flöto ihop.» 
<sec/>
»Nej.» 
<sec/>
»Men så var det på vår tid. Vattnet upphäfde genom sin bärkraft i viss grad tyngden, och fartygen graviterade.» 
<sec/>
Tio meter, åtta meter – fem meter – nu slogo de bägge flygarne ihop och de unga slungades af stöten ut på grannens last af kalkmjöl. 
<sec/>
Det blef ingen farlig katastrof. 
<sec/>
Nedbäddade i det fina mjölet hade ingendera tagit skada, men ögon, mun och näsa fylldes af stoft. 
<sec/>
Utan vidare äfventyr anlände de till Isalium, där arbetet med energi återupptogs. 
<sec/>
En dag, när Erling och Mira samtalade om sitt lilla missöde i rymden, sade Mira: 
<sec/>
»Men du sade mig en gång, Erling, att du på en föregående resa förlorade en telefon. Den föll ju dock ned på jorden, drogs ej tillbaka till æromotivet.» 
<sec/>
»Ja, visst! Men det var af helt annan natur.» 
<sec/>
»Hur så?» 
<sec/>
»Jo, telefonen kunde ju ej hålla sig sväfvande. Hade den kunnat det, så hade den ock ’dragits’ till vår apparat.« 
<sec/>
Vidare arbetades det – målmedvetet och under sakkunnig och energisk ledning af vår unge vän. 
<sec/>
Man hade arbetat i sex månader, och allt hade gått väl. 
<sec/>
Den stora muren kring Kurivi var redan fullbordad, och man ägnade sig där med ytterligare kraft åt byggnadsarbeten. Dagligen anlände människor från jordens alla delar till den nya jättestaden. Och allt efter som bostäderna blefvo färdiga, flyttade de in – och samtidigt tillfördes mera arbetskraft. 
<sec/>
Mira sade en dag till Erling: 
<sec/>
»Min älskade! Alltid när du talar om tyngd och gravitation, uttrycker din röst ett sådant förakt, när du nämner ordet ’dragning’. Hvarför det.» 
<sec/>
»Det finnes ingen ’dragning’.» 
<sec/>
»Dragas ej vi till jordens medelpunkt?» 
<sec/>
»Nej Mira, nej.» 
<sec/>
»Men det säges ju allmänt. Det var Newtons ord.» 
<sec/>
»Det var ej Newtons ord. Han förkastade absolut ’actio in distantia’, fjärrverkan.» 
<sec/>
»Och hvad menar du?» 
<sec/>
»Att det i hela universum ej finnes en enda kraft, som verkar sugande genom rummet. Alla krafter trycka.» 
<sec/>
»Men är det ej detsamma, att vi tryckas mot jorden, som att vi dragas?» 
<sec/>
»Det är en himmelsvid skillnad, Mira.» 
<sec/>
Mera talades ej om saken, alldenstund deras samtal afbröts af Ita, Svennos och Sistas dotter, hvilken just då inträdde. Erling försvann genast, då han såg skymten af Ita, och de bägge »flickorna» blefvo ensamma. 
<sec/>
»Hvad du är lycklig!» sade Ita. 
<sec/>
»Icke du? Du har ju ock en fästman, som är dig huld och trogen.» 
<sec/>
»Visst är han öm och trofast, men hur kan man tala om trohet och dygd hos oss, då ingen frestelse ligger på lur?» 
<sec/>
»Mäter du trohet efter sådan måttstock?» 
<sec/>
»Ja, visst. Den, som aldrig blifvit utsatt för någon frestelse, kan aldrig vara annat än trogen.» 
<sec/>
»I viss grad har du ju rätt,» svarade Mira. 
<sec/>
»Jag tänker så mycket på den stora dagen,» sade Ita vidare. 
<sec/>
»På ditt bröllop!» 
<sec/>
»Bah! Hvad är det att tänka på eller längta efter? Intet! Nej, på den stora dagen, när din Erling för oss mot ljuset.» 
<sec/>
»Och hvad tänker du om den, Ita?» 
<sec/>
»Hur allt skall bli sedan. Jag har en sådan hunger efter kärlek. Ja! Det är du, som väckt den känslan hos mig.» 
<sec/>
»Jag?» 
<sec/>
»Ja, i ditt förhållande till Erling. Jag har aldrig sett något så vackert.» 
<sec/>
»Nå, kära Ita, hvad har då detta att göra med explosionsdagen?» 
<sec/>
»Jo, jag undrar så mycket om lusten att älska sedan kan uppstå hos vårt släkte.» 
<sec/>
Mira måste småle. Där stod Ita, visserligen endast aderton år och en ungmö, men vissen och skrumpen som vår tids gummor. – Hon talade om kärlek – om passion. Stackars lilla, förkrympta Ita, hvad visste hon därom. Icke hade Mira hjärta att beröfva den lilla stackaren ett ljuft hopp. Och därför sade hon mot bättre vetande: 
<sec/>
»Alldeles säkert, lilla vän! I min Erlings beräkningar slår intet fel. Du kan vara viss om att allt – du själf, din Wito och allt annat blir som föryngradt – att ett nytt lif ingjutes i dig, och att Edra hjärtan skola klappa mot hvarandra i takt med blodets pulserande.» 
<sec/>
Då log lilla, fula Ita, log så innerligen ljuft och änglalikt, att Mira icke ångrade sina tröstande ord. 
<sec/>
»Och tror du, att jag kan blifva ung och vacker som du, Mira, när solen får lifva mig, när regnet kommer och badar min hud?» 
<sec/>
»Säkert, Ita.» 
<sec/>
»Tror du, att min hud kan glättas som din och få denna skära hy?» 
<sec/>
»Helt visst!» 
<sec/>
»Tror du, att solen kan låta mig få hår som dina svallande lockar, Mira. Som dina mörka ögonhår?» 
<sec/>
»Ja, kära Ita!» 
<sec/>
»Kunna mina stackars, torra, vissnade läppar blifva friska, röda och fylliga som dina?» 
<sec/>
»Låtom oss hoppas det!» 
<sec/>
»Du tror, att så kan ske?» 
<sec/>
»Ja, Ita.» 
<sec/>
»O, hvad det gör mig lycklig,» sade den unga gamla, och hon omfamnade den unga flickan. 
<sec/>
»Men hvilket intresse har allt detta för dig?» frågade Mira. 
<sec/>
»Jag längtar efter min Witos hela, okufvade kärlek.» 
<sec/>
»Men den har du!» 
<sec/>
»Ja, jag har den. Men jag vill ha den än större, mera passionerad.» 
<sec/>
»Lek ej med ting, som du ej känner.» 
<sec/>
»Är passionen då farlig?» 
<sec/>
»Ja. Den flammar upp och slocknar snart. Nöj dig, kära vän, med en lugn och stilla kärlek, helst gränsande till vänskap!» 
<sec/>
Så språkade de bägge flickorna länge – ända tills deras kläder, väggarne och taket började sin matta, hemlighetsfulla ljusemanation, ända tills natten föll på. 
<sec/>
Så inträdde Wara, tjänstflickan, hon, som i Erling trodde sig finna en Messias. 
<sec/>
Och nu rörde sig samtalet om Erling. 
<sec/>
»Han är den nya världsfrälsaren,» sade Wara. 
<sec/>
»Nej, han är en syndig människa,» sade Ita. 
<sec/>
»Han är mitt lif, mitt allt,» sade Mira. »Men människa är han!» 
<sec/>
»Men han kommer att frälsa oss från död och undergång – gifva oss det verkliga lifvet åter,» gentog Wara. 
<sec/>
»Ja,» svarade Mira. »Men för Edert andliga väl kan han ej sörja.» 
<sec/>
»Kan han ej?» frågade Wara. 
<sec/>
»Nej, Wara! Lyckas hans plan, så räddas nog mänskligheten från förintelsen, men det nya släktet, som kommer, får nog samma laster och fel, som vår tid och våra förfäder hade.» 
<sec/>
»Må vara! Men det är dock tusenfaldigt mera af lifvet, än det, vi kallat lif!» sade tjänstflickan. 
<sec/>
Tio månader hade förflutit. Allt hade fortfarande gått efter önskan och beräkning. 
<sec/>
Då hade en dag tidningen en nyhet att berätta, som varslade godt, och som emottogs med jubel och hänförelse. 
<sec/>
Denna glada nyhet var i korthet följande: 
<sec/>
Öfver Isalium hade ett väldigt moln bildat sig. 
<sec/>
Ett moln på denna tid, det var i och för sig något oerhördt. Ingen då lefvande människa hade sett ett sådant. 
<sec/>
Och detta moln dessutom! Som en stor hvit ulltapp hängde det om dagen öfver Isalium, som en skimrande, lysande eldstod visade det sig om natten. 
<sec/>
Dess uppkomst var helt enkel. Allt efter som mer och mer material hopades för slottet, producerades äfven ljus och värme af bacillerna. Det slog upp en ymnig, varm ström af gaser. När denna nådde högre regioner, afkyldes den och framträdde som synliga moln. Den väldiga skyn liknade ett af våra sommarmoln: Cumulus Stratus, som består af den afkylda toppen af en uppåtstigande varm luftström. De gaser, som bildade det stora molnet, förtätades dock ej till droppar – de höllo sig sväfvande som gaser i tätare form. Nattetid lyste skyn dels af reflexen från de under liggande, väldiga högarne, dels ock af egen, svag fosforescens. 
<sec/>
Det var ett gripande skådespel. Trakten rundt omkring spelade efter solens nedgång i de mest brokiga färger. 
<sec/>
Ett tecken var det, menade tidningsredaktören, och de flesta andra delade hans uppfattning. 
<sec/>
Och doktor Rilo, som var mycket intresserad, hade af Erling fått i uppdrag att företaga en exkursion på några dagar till norra isregionen. Erling misstänkte nämligen, att den värme, som detta väldiga molntäcke utsände vida omkring såväl dag som natt, möjligen kunde så hafva påverkat islagret, att detta börjat smälta. Rilo skulle nu undersöka och inrapportera saken till Erling. 
<sec/>
Doktorn hade begifvit sig på vandring ledsagad af tvenne andra. 
<sec/>
En vecka senare meddelade man Erling, att Rilo återkommit och bad om ett samtal. 
<sec/>
»Nå,» sade Erling, då doktor Rilo inträdde i hans rum, »nå, hvad nytt från isens länder?» 
<sec/>
Han såg upp för att trycka den återvändandes hand. Men den syn, som mötte honom, gjorde honom häpen – den mest ohöljda glädje stod att läsa i doktorns skrumpna anletsdrag. Hans ögon strålade, hans gång var som en ynglings, hela hans apparition talade om tillfredsställelse – ja, lycka. I handen bar han något, som liknade en härfva af grågrön färg. 
<sec/>
»Hvad är det, käre Rilo? Ni ser ju ut, som om ni bure på nyheter af allra högsta vikt och betydelse!» 
<sec/>
»Ja, Erling, i sanning. Nu kan jag dö lugn, jag har sett nytt lif framspira på den gamla jorden.» 
<sec/>
»Hvad? Nytt lif?» 
<sec/>
»Ja,» och doktorn sträckte upp den härfva, som han höll i handen. »Se!» 
<sec/>
»Det är sannerligen en lafart,» sade Erling. »Berätta, berätta om Eder resa!» 
<sec/>
Och nu förtäljde Rilo om sin egendomliga färd. Isbältet hade i en halfcirkel töat upp af molnets strålning. Under isen hade visat sig en ganska ojämn och skroflig terräng. 
<sec/>
»Sålunda dock ej så slätt, som jag förmodade,» sade Erling. 
<sec/>
Det vatten, som bildats af den smälta isen, hade gjort den nyvunna marken sumpig och våt. Det hade samlats i skrefvor och fördjupningar, men det mesta hade begärligt uppsugits af ökensanden, som var många famnar djup. Däraf kom det sig, att man i Isalium ännu icke hade märkt något af detta nybildade vatten. Och på stränderna af de grunda sjöarne hade han funnit lafven. Stolt höll han ännu en gång upp den framför Erling. 
<sec/>
»Något annat spår af lif såg ni väl ej?» 
<sec/>
»Icke direkt, men i flere af de små insjöarne började vattnet bli slemmigt och grönt.» 
<sec/>
Man kan tänka sig, hvilket enormt uppseende Rilos upptäckt skulle framkalla öfver hela världen, när den nästa dag offentliggjordes, och det blef en rusning till det hus i Kurivi, dit den funna lafven genast hade förts. 
<sec/>
Spänningen växte hvar dag, och man gaf icke Erling någon ro. Strax skulle det räddande skottet lossas. 
<sec/>
Men höfdingen sade sitt veto, än mera mikrobarbete behöfde han för att vara säker på sin sak. Ännu ett par månader finge världen bida. 
<sec/>
Blott en enda månad återstod nu till den stora dagen – till timmen, som skulle tvinga jorden in på nya banor, mot nya öden i himlarnes djup. 
<sec/>
De bägge älskande sutto, drömmande om framtida lycka, på slottets tak. Natten bredde sitt dok omkring dem. I öster stod det starkt lysande molnet på pellen, men framför dem – mot väster – och öfver deras hufvud strålade myriader af klara, glänsande stjärnor. 
<sec/>
Då syntes en stjärna »lossna» från himmelens fäste. En glödande meteor banade sig väg mot jorden, efterlämnande i sitt spår en lysande strimma. 
<sec/>
Erling ryckte häftigt till, och Mira kände, hur hans hand krampaktigt slöts om hennes. 
<sec/>
»Min Gud, Erling, hvad är det?» 
<sec/>
»Jag dåre, jag dåre!» 
<sec/>
»Älskade, hvad står på?» 
<sec/>
»Tusenfaldt dåre! Jag, en jordmask, som ville sätta mig upp mot Guds allvisa råd!» 
<sec/>
Ännu en glänsande meteor sköt ned ur rymden. 
<sec/>
»Du yrar älskling!» 
<sec/>
»Aldrig tänkte jag klarare än nu!» 
<sec/>
»Men, hvad fattas dig?» 
<sec/>
Tvenne, skarpt lysande stjärnskott tecknade sina banor med eld, och för hvarje gång gick det ett häftigt ryck genom den unge världshöfdingens kropp. 
<sec/>
»Erling, min egen Erling! Jag blir sjuk af ängslan. Hvad är det?» 
<sec/>
»Såg du stjärnfallen?» 
<sec/>
»Ja, de voro vackra. Se där ett till,» och hon pekade mot zenit. 
<sec/>
»Och vet du, hvad de betyda?» 
<sec/>
»Fallande stenar ur rymden.» 
<sec/>
»Ja, visserligen, men för oss måhända döden.» 
<sec/>
»Du skrämmer mig. Och hvarför?» 
<sec/>
»En enda sådan meteor, som slår ned i en af dessa högar, som ligga utbredda här bredvid öfver ett område af tio tusen kvadratmil – och explosionen följer omedelbart.» 
<sec/>
»Vi kunna ju resa bort – till Kurivi.» 
<sec/>
»Ja. Det är nog sant. Men tänk dig, att meteoren fölle under dagen.» 
<sec/>
»Ja.» 
<sec/>
»Följden blefve den, att jorden slungades ut från solen och gick sin förintelse till mötes i den oerhörda kylan i rymden.» 
<sec/>
»O, Erling! Låt oss hoppas, att så icke blir fallet!» 
<sec/>
»Ja, låt oss hoppas!» 
<sec/>
»Din sak är god. Den är rättvis och ädel. Den måste lyckas.» 
<sec/>
»Kanhända. Men ser man ej häri som alltid, när människan yfves, att en starkare makt visar, att den ännu lefver, att den ej får negligeras och glömmas. Jo, förvisso!» 
<sec/>
»Ja, du har rätt Erling!» 
<sec/>
En hel bukett af meteorer sköt nu genom rymden. 
<sec/>
»Jorden passerar genom en oerhördt skärf-rik meteorsvärm,» sade Erling. »Jag fruktar det värsta, Mira!» 
<sec/>
Han vred sina händer, han kunde ej längre sitta stilla. 
<sec/>
»Min Gud, hvad har jag gjort?» utbrast han förtviflad. 
<sec/>
Hon sökte lugna honom på alla sätt. 
<sec/>
»Men,» sade hon, »du behöfver ju tiotusen man för din explosion. Du har ju sagt, att icke ett enda slag var nog, utan att ett slag behöfdes för hvarje depot.» 
<sec/>
»Hjälper icke i detta fall,» svarade han. »Tänk på det täta molnet. Redan det är så inmängdt med explosiva ämnen, att explosionen skulle äga rum allaredan inne i det. Och det skulle fortplanta slaget momentant till alla platser. Allt exploderade samtidigt. O, hvilket ansvar jag dragit öfver mitt hufvud.» 
<sec/>
Och full af förtviflan såg han mot himlen, hvarifrån lika obevekligt det ena stjärnskottet efter det andra sändes ned mot den lilla, skimrande jorden. 
<sec/>
Då grep kvinnan initiativet. 
<sec/>
»Erling,» sade hon. »Minns du än den tiden, då du satt i din moders knä? Minns du än vår barndoms Gud? Kom, min Erling, jag vill bedja!» 
<sec/>
Och den starke mannen, han, som trodde, att han kunde brottas med den eviga lagen, som styr universums alla solar och planeter, hvarje väsens utveckling, han böjde sig ned och gömde sitt hufvud i Miras sköte. 
<sec/>
Och hon bad. 
<sec/>
Hennes själ, ren och skär, lyftes mot eterns höjder, sökande den Allsmäktige, som hennes känsla sade henne finnas där. 
<sec/>
Hon bad så rörande enkelt och ljuft, att mannen, den brutne mannen, skakades af snyftningar. 
<sec/>
Men efterhand saktade dessa af, och då Mira slutade den viljeakt, som bär namn af bön, då kände Erling åter ett lugn, stort och härligt, sänka sig öfver sin själ. Och han reste sig, tryckte Mira till sitt bröst och kysste henne ömt. 
<sec/>
Men pellen stod full af tindrande stjärnor. De stodo stilla, i majestätisk ro. De irrande meteorerna voro försvunna, och oaktadt de unga ännu i en timmes tid spejade efter dessa rymdens fiender, syntes dessa ej mera till. 
<sec/>
»Det var som en elak dröm,» sade Erling. 
<sec/>
»Men med ett lyckligt uppvaknande,» sade Mira. 
<sec/>
»Jag vet min plikt,» sade Erling. 
<sec/>
»Och det är?» 
<sec/>
»Minan skall sprängas utan det minsta uppskof!» och han ilade ned ifrån slottets tak, följd af Mira. 
<chapter/>
<chaptername>AfskedsfästenIKurivi</chaptername>

<chaptername>KAP. 19.</chaptername>

<chaptername>Afskedsfästen i Kurivi</chaptername>

<sec/>
Utan att dröja ett ögonblick skyndade Erling till tidningstelefonen. 
<sec/>
Här hördes han med hög stämma utdela sina härskarebud. Det var en mycket lång och vidlyftig order, hvaraf vi endast anföra det viktigaste. 
<sec/>
»Minan måste af absolut tvingande skäl aflossas så fort som möjligt. Den återstående månaden måste förkortas till ett par dagar, alla transporter af kalksten inhiberas och æromotiven frakta människorna till Kurivi. – – –  
<sec/>
– – – – – – –  I öfvermorgon förmiddag klockan elfva samlas alla i Kurivi till afskedsfäst för de tio tusen utkorade – – – – –  
<sec/>
– – – – – – – –  Tio tusen æromotiv ordnas till den tiden utanför staden, så att de placeras i hundra rader med hundra i hvarje rad och med en mils afstånd mellan hvarje apparat åt alla väderstreck, alltså fullkomligt motsvarande högarna. 
<sec/>
– – – – – – – –  Alla æromotiv förses med en heliumstelefon, så att de samtidigt kunna mottaga order om höjning och sänkning, och till sista stund ha förbindelse med Kurivi. – – – –  
<sec/>
– – – – – –  Precis klockan tolf på natten sker affärden. På ett af mig gifvet tecken höja sig alla tio tusen æromotiven trehundra meter och sättas i rörelse. De komma sålunda att segla fram tolf timmar i nattens mörker. Inkomna i det lysande molnet i det ögonblick, då hvarje æromotiv befinner sig midt öfver respektive nitroglycerinsamling, slås skifvan om och alla apparaterna störta från trehundra meters höjd samtidigt ned i hvar sin bacillhög. – – – – – – – – – – – – –  Placeringen af æromotiven skall ske på en plats öster om Kurivi – så att jag i öfvermorgon bittida kan inspektera apparaterna, när jag reser förbi. – – – – – – –  
<sec/>
Erling gick i en oerhörd spänning och oro hela dagen, och natten efter den, vi nyss skildrat, blickade han och Mira från slottets tak ånyo mot himlen för att söka nya stjärnskott – men det syntes ej några. 
<sec/>
Alla människor hade lämnat Isalium, och hela den del af jorden, som i detta ögonblick hade natt – blott de tvenne älskande hade stannat kvar. 
<sec/>
Klockan nio morgonen därpå skulle deras affärd ske, och Erling och Mira kastade en sista blick på Isalium, på det stora molnet och bort susade de sista invånarne på denna halfva af jorden. 
<sec/>
»Det är dock egendomligt allt detta,» sade den unga flickan. »För ett år sedan, hur olika var icke allt då mot nu!» 
<sec/>
»Ja, och om ett år, hvilka kolossala förändringar ha icke då skett!» 
<sec/>
De anlände till det stora fältet med de uppställda æromotiven. 
<sec/>
Erling sänkte och höjde flygaren för hvarje mil efter den rad han passerade. Allt var i ordning, och förarne – de. som skulle offras – sågo nöjda och belåtna ut. 
<sec/>
Klockan elfva anlände resenärerna till Kurivi. 
<sec/>
Denna samling af låga hus för fem millioner människor var någonting storartadt. Rundt omkring staden löpte muren, nu färdigbyggd solid, stark och hög. Sedd från rymden liknade jättestaden en väldig krater. 
<sec/>
När Erling och Mira sakta, oändligt sakta, sänkte sig ned, mottogos de af ett glädjesorl, af ett jubel så intensivt att de knappast anat dess möjlighet. 
<sec/>
De hamnade på en stor, öppen plats midt i staden. 
<sec/>
Den förutseende och beräknande unge världsherren hade afsiktligt anordnat detta ofantliga torg. Och han hade äfven gifvit order om, att middagen därpå, den stora dagen, alla männisskor skulle tåga »man ur huse», ifall en stöt skulle följa explosionen! Eljest kunde de riskera att bli begrafda under husens ruiner, om stöten blefve kraftig. Allt var beräknadt med en kallblodighet, som gjorde den unge mannen all heder. 
<sec/>
På torget voro telefoner placerade, och här skulle afskedsfesten firas. Här skulle talare uppträda – talare, som med pietet mindes den gamla, gångna tiden – talare, som prisade den nya, som skulle komma. Och hvarje ord hördes i de tiotusen æromotiven där ute på slätten. 
<sec/>
Midt på platsen stod en jättelik tribun. 
<sec/>
Och nu, klockan half tolf, bestego Erling och Mira densamma. 
<sec/>
Och jublet bröt löst, ur millioner strupar kom det och brusade fram som en väldig stormflod. 
<sec/>
Då höjde Erling sin hand, och sorlet dog – efterföljdt af en tystnad så djup, att den ej stördes af det minsta ljud. 
<sec/>
Erlings stämma hördes. Han talade om att allt nu var förberedt, beklagade, att så många tusendens lif måste offras och tackade för deras hjälp och deras tro på honom. 
<sec/>
»Om tolf timmar draga de i väg, dessa soldater, de modigaste, som jorden ägt. De draga i härnad, och målet är så öfverväldigande stort, att aldrig någon armé förr har sträfvat mot ett sådant. 
<sec/>
Kampen gäller allas våra lif. Det är en kamp mot den öfver allt härskande döden och förintelsen – mot mörker och kyla.» 
<sec/>
Han talade vidare: 
<sec/>
»Som Ni märkt, har jag nödgats framflytta dagen. Jag är skyldig att nämna, hvarför detta skett. För några dagar sedan observerade jag att jorden i sin bana hade trängt in i en meteorregion. Om natten sågs en massa meteorstenar falla. Hade en sådan trängt in i molnet öfver explosionsplatsen, hade den säkerligen exploderat inne i molnet och frambringat ett så enormt tryck, att alla skotten samtidigt brunnit af. Detta innebar en stor fara. Hade meteoren fallit ner under dagens lopp, hade jorden slungats ut i rymden bort från solen och säkert förintats inom få dagar. Hade meteoren däremot fallit under den tid, som Kurivi hade sol och Isalium natt – fölle den till exempel i detta ögonblick – – – – – – – – » 
<sec/>
En stöt, ett brakande, ett fasans, hjärtskärande skri. 
<sec/>
Erling slungades ned från talarestolen, Mira följde efter – bägge hamnade nere i människohopen. 
<sec/>
Efter dem ramlade tribunen samman till en hög af ruiner. 
<sec/>
Marken fortsatte att gunga och skaka. Människorna hoppade högt därvid. All glädje förbyttes i jämmer och fasa. En panisk förskräckelse grep dessa människor, som alstrats af ett släkte, som ansåg jordbäfningar såsom för länge sedan slut och jorden fast och stel. 
<sec/>
Med en öronbedöfvande skräll gick en spricka upp utefter hela torget, och många störtade med hemska rop ned i djupet. 
<sec/>
Husen vacklade och föllo öfverända, och hejättestaden insveptes i ett moln af dam och rök, så intensivt, att solen fördunklades och en djup skymning inträdde. 
<sec/>
Men midt i detta ändlösa virrvarr var det en man, som bibehöll sitt lugn. Det var doktor Rilo. 
<sec/>
Han fattade strax situationen, förstod, att explosionen framkallats af en eller annan yttre, icke jordisk, orsak. Han begrep tydligt, att ingen egentlig skada vållats härigenom, endast att den stora händelsen skett precis ett dygn tidigare än beräknadt var. 
<sec/>
Och han jublade, icke öfver eländet rundt omkring, utan af inre fröjd öfver att den stora planen, som det tycktes, redan nu krönts med framgång. 
<sec/>
Han hade hela tiden hållit sig upprätt, balanserat med jordens svängningar under honom och ilade nu fram för att bispringa Erling och hans vif. 
<chapter/>
<chaptername>DenFlygandeStaden</chaptername>

<chaptername>KAP. 20.</chaptername>

<chaptername>Den flygande staden</chaptername>

<sec/>
Hvad hade händt? 
<sec/>
Rilo visste besked härom. Hans första ord till Erling och Mira, då han fann bägge oskadda, voro: 
<sec/>
»Meteoren kom!» 
<sec/>
»Ja! Gudskelof, att den kom så lägligt.» 
<sec/>
Så var den då inne, denna stora dag, hvarpå millioner människor med hopp och fruktan väntat under ett helt år. 
<sec/>
En meteor hade verkligen kommit, det var onekligen sant. Men hvar kommo stötarne, skälfningen och det oerhörda dammet ifrån? Af jordens darrning till följd af det kraftiga skottet? Nej. 
<sec/>
Det dröjde ett par timmar, innan Erling kom underfund med hvad det var, som i verkligheten hade skett. Vi göra läsaren den tjänsten att redan nu berätta honom det. 
<sec/>
Kurivi hade sprängts loss från jordytan – den sväfvade nu i jordens atmosfär. 
<sec/>
Saken hade sin mycket enkla förklaring. Det våldsamma skottet hade ögonblickligt brakt jordens rotation kring dess axel att upphöra. Medan jordens yta och Kurivi med den förut ilade fram med en hastighet af fyra hundra femtio meter per sekund, ökadt med jordens hastighet i solbanan, stod jordytan inom ett ögonblick stilla. 
<sec/>
Men Kurivi och alla andra lösa föremål på ytan fortsatte, på grund af trögheten, sin förra hastighet. De rycktes loss och slungades ut i rymden. 
<sec/>
Detta var en sak, som Erling hade glömt i sina beräkningar. 
<sec/>
Detta Kurivis lössprängande från jorden förefaller måhända läsaren besynnerligt, men det var endast en fullkomligt naturlig följd af att jordens rotation afstannade. Kurivi fortsatte nu på grund af sin tröghet i tangentens riktning, liksom stenen, som lämnar den hand, som slungat den, icke genast faller mot jorden, så gick det ock med denna jätteskifva, som ock på grund af sin form ännu lättare hölls sväfvande än en afrundad sten. 
<sec/>
Någon egentlig stöt eller katastrof medförde icke ett sådant lösryckande, när staden, som här var fallet, hvilade endast på sand och grus. Hade den däremot på sina ställen fastgjutits vid berget, hade den afgjordt slitits i stycken. Och hade jättestaden legat absolut obunden, skulle man ej med de finaste instrument kunnat förmärka ens den allra obetydligaste darrning. 
<sec/>
Vidare blef en enorm uppvärmning följden af jordens plötsliga stillastående. Liksom en blykula värmes, när den slår emot en sten eller en skottafla, så öfvergick jordens rotationsenergi i värme – ja i en ofantlig sådan. Ända in dess inre sträckte den sig. Och jorden utvidgade sig, slog remnor öfverallt, gaser och ångor vältade fram därur, och vulkaner bildades ånyo på dess yta. Isen smälte och bildade vatten i oerhörda massor. Men vid sin smältning band den värmen och afkylde åter ytan. 
<sec/>
Sådant var förloppet, men ännu anade ingen detta i Kurivi. 
<sec/>
Jättestaden susade fram genom rymden likt en stor, plan skifva. 
<sec/>
Staden intog snart en jämnviktsställning, och nu var den lika stilla och orörlig, som hade den hvilat på jorden. 
<sec/>
Den beskref en cirkelbåge fortfarande med jordens centrum som sin medelpunkt. 
<sec/>
Då förnams med ens ett besynnerligt, pipande ljud. Så blandades detta med ett monotont, djupt läte. Och inom några minuter genljöd hela staden af alla tänkbara toner. De fyllde hela rymden, som vore den befolkad af luftens sjungande genier – det var en korus af stämmor och ljud som trotsade hvarje beskrifning. 
<sec/>
Men ingen begrep orsaken till detta mäktiga tonspel. 
<sec/>
För oss åter, som veta, att jättestaden med hisnande fart sköt fram genom luften, som veta, att torget fått en stor remna, är det lätt att förstå, hvarifrån dessa ljud kommo. De uppstodo genom luftens sus mot renmans kanter, liksom hvisselpipans skarpa kant frambringar toner. 
<sec/>
För en stund sedan, när ännu dammet yrde kring staden, hade Erling gifvit order om att i denna spricka nedkasta liken af de omkomne. Då hade ej ännu dessa kraftiga ljud försports, emedan allt stoftet hade förtagit deras verkan. 
<sec/>
Erling, Mira och Rilo stodo nu på taket af ett hus invid det stora torget. Luften var åter klar och ren. 
<sec/>
Då sågo de män närma sig den breda klyftan för att däri kasta ned liken. Tvenne karlar grepo ett lik och slungade det ut öfver kanten. 
<sec/>
Men hvad var detta? 
<sec/>
Till sin stora bestörtning sågo de den döda kroppen åter kastas upp, liksom af en osynlig makt. Den slungades högt upp i luften och föll ned ett långt stycke bort på svalgets andra sida. 
<sec/>
Det var den insusande luften som åstadkom detta. 
<sec/>
»Det strömmar häftigt gas ur djupet,» sade Erling, men folket, som såg det besynnerliga skådespelet, greps af panisk förskräckelse. 
<sec/>
»Vi måste täta sprickan!» utropade Erling. »Eljes äro vi förlorade, när floden kommer.» 
<sec/>
»Följ mig!» lade han till och sprang ned från husets tak. 
<sec/>
»Men hvad betyder detta?» sade Rilo. »Min fot är lätt, och min kropp kännes som en ynglings. Jag bedyrar, att jag är lättare än förr.» 
<sec/>
»Jag också!» sade Mira. 
<sec/>
»Jo, verkligen, äfven jag,» sade Erling. 
<sec/>
»Vi äro faktiskt lättare än förr.» 
<sec/>
»Det få vi tänka öfver sedan,» sade Erling. »Nu fort till remnan.» 
<sec/>
De kände en stark blåst genom klyftan. Alla andra ljud förstummades här i närheten af ljudkällan. 
<sec/>
Erling tecknade åt männen, som halft vansinniga af förskräckelse stodo på långt afstånd, att komma närmare. Han visade dem, hur de skulle cementera ihop svalget – och snart var arbetet i full gång. Ljudet aftog mer och mer, allt efter som hålet tätades, och efter en timmes tid hade hundra tusendens idoga händer fullkomligt täppt till detsamma. Nu inträdde ett lugn och en tystnad, som verkade fridfullt och behagligt efter det våldsamma, fnysande bullret förut. 
<sec/>
»Se,» sade Mira »solen står lägre!» 
<sec/>
»Hvad, rör sig solen?» 
<sec/>
»Ja.» 
<sec/>
»Då stå vi dock ej stilla, som jag beräknade.» 
<sec/>
»Nej,» sade Rilo. »Jorden roterar fortfarande.» 
<sec/>
»Jag fattar det ej,» sade Erling. 
<sec/>
»En sak bekymrar mig mycket,» återtog doktorn. »Det är det öde, som alla våra æromotivförare hafva fått.» 
<sec/>
»Ja, det är sant. De komma troligtvis att förgås där ute i öknen,» sade Mira. 
<sec/>
I detta ögonblick såg man Svenno komma fram till Erling. 
<sec/>
»Jag har varit borta vid stadsmuren,» sade han. 
<sec/>
»Nå, hvad nytt?» 
<sec/>
»Jo, det allra märkligaste man kan tänka sig.» 
<sec/>
»Berätta!» 
<sec/>
»Idel afgrund utanför muren.» 
<sec/>
»Hvad menar Ni?» 
<sec/>
»Jag ser ej annat än ett väldigt svalg där utanför.» 
<sec/>
»Det är ej tänkbart!» 
<sec/>
»Men sant.» 
<sec/>
Detta var så nytt och egendomligt, att Erling sade: 
<sec/>
»Låtom oss begifva oss till muren!» 
<sec/>
Knappt hade dessa ord uttalats förrän ett buller förnams. Det var ljudet af tusentals, marscherande fötter. Och fram genom närmaste gata, som förde till torget, kom en procession af män. Två i hvarje led gingo de. Tåget skred in på torget, och våra vänner häpnade. De sågo framför sig lifslefvande de män, som bestämts att föra æromotiven mot minan. 
<sec/>
»Hvad,» sade Erling, »Ni äro räddade?» 
<sec/>
»Ja» sade en af skaran. 
<sec/>
»Och hur?» 
<sec/>
»Någon måtte hafva sprängt skottet ett dygn för tidigt.» 
<sec/>
»Ja, någon,» sade Mira, pekande mot geniet. 
<sec/>
»Vi åhörde just Edert tal, Erling,» återtog mannen. »Med ens slungades vi högt upp i luften.» 
<sec/>
»Hvad, Ni kastades upp i luften?» afbröt doktor Rilo. 
<sec/>
»Ja. Med en oerhörd kraft! Under oss sågo vi jordens yta hvirfla förbi.» 
<sec/>
»Nå, vidare!» 
<sec/>
»Allt löst på jordytan rycktes med och slungades ut i rymden.» 
<sec/>
»Allt löst?» 
<sec/>
»Ja.» 
<sec/>
»Och Kurivi, vår stad.» 
<sec/>
»Äfven den!» 
<sec/>
»Hvad säger Ni? Vi sväfva alltså nu i rymden utan att märka något?» 
<sec/>
»Som Ni säger – ja!» 
<sec/>
De sågo på hvarandra med häpnad våra tren&#x00AD; ne vänner – men Svenno sade: 
<sec/>
»Däraf det gapande svalget.» 
<sec/>
Och Rilo: 
<sec/>
»Däraf kommer det sig, att vi känna oss så lätta.» 
<sec/>
»Ja, det stämmer,» sade Erling. »Jag är böjd för att tro på saken.» 
<sec/>
Så lade han till: 
<sec/>
»Men hur kommo Ni hit till Kurivi? Och äro alla Edra vänner räddade?» 
<sec/>
»Vi sväfvade,» svarade æromotivföraren. »Rundt om oss höjde sig stenar, damm och stoft. Men stoltast var Kurivi, jättestaden, som liknade en väldig skifva slungad genom rymden. Först var allt mörkt af dammet – men det klarnade rätt snart åter. Då drogs allt, som sväfvade, mot hvartannat, och æromotiven gledo sakta men säkert mot Kurivis jättemassa. Vi landade, det ena efter det andra, vid stadsmuren. Vi stego ombord i staden, och våra skepp häfta ännu vid murarne. Att vi alla tio tusen äro räddade, betviflar jag, men som Ni ser, är vårt tåg tusen rader med två i hvarje – således i alla fall två tusen människor. – Jag hoppas, att de andra komma efter.» 
<sec/>
»Kuriöst,» sade Erling. »Kurivi förvandlad till en måne, som kretsar kring jorden.» 
<sec/>
Men så med ens slog den tanken honom: 
<sec/>
»Allt, som slungas ut från jorden, måste åter komma till henne,» och han sade: 
<sec/>
»Låt mig tänka efter ett ögonblick.» 
<sec/>
Han gjorde i hast några beräkningar, och då han var färdig, yttrade han: 
<sec/>
»Förutsatt att jorden momentant braktes att stanna i sin rotation, samt att vår stad väger ett hundra åttio millioner ton, kommer den att sväfva precis i sex timmar. Efter den tidens förlopp nedfaller den till jorden igen. Den komme att hafva passerat något mindre än en fjärdedel af jordens omkrets.» 
<sec/>
»Aha,» sade Mira. »Däraf solens dalande.» 
<sec/>
»Ja,» sade doktorn. 
<sec/>
»Vi äro förlorade!» utropade Svenno. »Vi äro förlorade!» 
<sec/>
Detta höga rop skallade ut i den stora stillheten. Det upprepades af person efter person. Och jämmer och veklagan hördes rundt omkring. 
<sec/>
Men midt i detta virrvarr arbetade Erlings hjärna under högtryck. 
<sec/>
Hvad tänkte han på? Vore en räddning möjlig? 
<sec/>
Femton minuter förflöto – femton ändlösa minuter. De voro som år, dessa hemska små tidsenheter. 
<sec/>
Så sade den unge höfdingen: 
<sec/>
»Ett medel till räddning kan jag icke finna. Men jag vet, att vi skola blifva räddade!» 
<sec/>
Hans tröstande ord dogo i sorlet. Men snart spriddes de bland mängden, dess klagan dog och ropen förstummades. 
<sec/>
»Erling, vår räddare!» 
<sec/>
»Erling, vår tröstare!» 
<sec/>
»Nämn oss ditt hopp, o höfding!» 
<sec/>
»Stillhet!» sade Erling. 
<sec/>
Han steg åter upp på taket, där han nyss varit och från denna upphöjda plats talade han åter till folket. 
<sec/>
»Händelserna hafva följt tätt i hvarandras spår,» sade han. »Ni veta redan, att vid den stora explosionen, som inträffade för tre timmar sedan, sprängdes vår stad lös från jorden och slungades som en sten ut i atmosfären. Den seglar nu, högt öfver jorden likt en jättestor skifva. Tre timmar, sade jag, och mina beräkningar visa, att den skall sväfva i sex. Vi hafva således ännu trenne timmar, innan den når jorden igen och – – – » 
<sec/>
»Krossas!» 
<sec/>
»Smulas!» 
<sec/>
»Förgås!» 
<sec/>
»Går i spillror!» 
<sec/>
Ropen ljödo vildt och fantastiskt. 
<sec/>
»Nej, vänner, nej!» hördes åter Erlings stämma. »Jag tänkte säga: flyter.» 
<sec/>
Men hur stor Erlings auktoritet än var hos dessa jordens sista människor, de trodde honom denna gång icke. De läto honom ej ens tala ut. 
<sec/>
»Du falske tröstare!» 
<sec/>
»Ned med förrädaren:» 
<sec/>
»Låt oss dö i frid utan falska löften!» 
<sec/>
»Ned med honom!» 
<sec/>
»Du har mördat en mänsklighet!» 
<sec/>
Hvem kunde hafva trott, att så mycket hat kunde uppenbara sig hos dessa gamla, fromma väsen. Men de trodde sin död vara lika viss som något i världen, och lifvet, lifvet, det var, hvad de åtrådde – icke döden. Och rasande trängde de sig alla mot det hus, hvarifrån Erling talade till dem. 
<sec/>
»En åldrings vrede kan ingen släcka,» sade doktor Rilo. »Farväl Erling! Adjö Mira! Var detta slutet på Eder gudaborna saga?» 
<sec/>
»Endast ett underverk kan rädda Eder,» sade Svenno. 
<sec/>
Och folket stormade huset. 
<sec/>
Då inträffade något besynnerligt – något, som ingen af den tidens väsen ännu hade skådat. Hela staden insveptes i ett hvitt dok – solen förmörkades, och ett stridt regn började falla. Ytterligt förvånade glömde mängden nästa sekund sitt hat. 
<sec/>
Doktor Rilo grep ögonblickets lugn och häpna tystnad: 
<sec/>
»Människor!» skrek han. »Veta Ni ej, att Ni begå den största dumhet, som tänkas kan, genom att uppträda på detta sätt mot världens räddare! Som barn äro Ni. Som forntidens råa barbarer! Lyssna dock med andakt till hvad vår höfding har att säga och döm sedan!» 
<sec/>
»Rilo har rätt!» 
<sec/>
»Tala Erling!» 
<sec/>
Så ljödo ropen, nu mildare. 
<sec/>
Men Erling var vred, då han sade: 
<sec/>
»Stode det i min makt, skulle jag visa Eder, hur Ni borde behandlas, då Ni så löna mitt arbete och min möda .....» 
<sec/>
En ljungeld sköt genom luften. Bländande var dess eld, och dess dån skakade hela staden från ena ändan till den andra. Och verkan var kolossal. Mängden förlamades – deras tungor häftade vid gommen af skräck – deras ben buro dem ej längre, de sjönko alla ned på sina knän. 
<sec/>
Och öfver denna besynnerliga församling af millioner knäböjande åldringar klang Erlings röst full af ädel malm: 
<sec/>
»Nu, vänner, äro ni åter i behof af tröstens ord! Kurivi har nått höjden af sitt lopp i rymden. Ja, den har redan börjat sjunka. Vår räddning beror på följande: Vi hafva i två timmar höjt oss, beständigt höjt oss. Och nu befinna vi oss på en svindlande höjd. Men trots detta har man icke märkt det minsta af den luftens förtunning, som borde hafva blifvit följden. Tvärt om hafva vi hela tiden haft samma täthet och temperatur i luften. Hvarpå beror detta? Helt enkelt på att hela jordatmosfären har blifvit varmare och tätare. Och hur kommer sig så detta? Solen kan ej hafva åstadkommit det. Nej, det beror på att jordens rörelseenergi med ens har öfvergått i värmeenergi, att jordens rotation tvärt slutade. Hela jorden blef med ett slag genomvärmd. Och en stor lycka är det, att vi hafva ett så oerhördt förråd af is magasineradt på jordens yta. När denna löses till vatten, binder den mycket värme. Stora moln bildas – det se Ni redan. Ur molnen skola strömma floder af ljumt regn och ännu mera hjälpa till vid isens smältning, och nu i denna stund ligger säkerligen hela trakten kring ekvatorn höljd af vatten. Om ytterligare trenne timmar är det ett enda hafsbälte. 
<sec/>
Det är i detta haf, som Kurivi skall stiga ned och – flyta. 
<sec/>
Staden är konstruerad som en båt eller flotte, och det är detta, som är vår säkra räddning.» 
<sec/>
Var det jubel, som Erling och Mira flere gånger förr hört, stort och mäktigt, var det öronbedöfvande vid Erlings tal för världen om hans planer i Isaliums sal, det var dock ett intet mot det samfällda jubelskri, som nu höjdes ur millioners beklämda bröst. I vågor steg det mot molntyngd himmel – ja, det dränkte till och med den dånande åskan. 
<chapter/>
<chaptername>Fallet</chaptername>

<chaptername>KAP. 21.</chaptername>

<chaptername>Fallet</chaptername>

<sec/>
Men Erling hade ännu mera på sitt hjärta: 
<sec/>
»Vi ha nu börjat sjunka,» sade han. »Förr sväfvade vi öfver molnen, nu gå vi igenom dem. Vi få bereda oss på värme och det med besked. Vi komma till tätare atmosfär, än någon af Eder andats, vi gå genom våldsamma skydrag och cykloner, genom åskbyar af oerhörd kraft och styrka. Under tiden gäller det att arbeta. Ni måste länsa Kurivi från allt regnvatten, på det vi må bättre kunna hålla oss flytande.» 
<sec/>
Det arbetades strängt med länsningen. Jättestadens gator – dess golf så att säga – hade under färden omärkligt tänjt ut sig. Det liknade ett kupigt urglas, och i midten samlade sig vattnet. Det stod allaredan nu nästan manshögt i centrum. Men idoga män läto böljan vandra från hand till hand, de sista männen i raderna tömde det öfver stadsmuren, och vattnet minskades snart åter. 
<sec/>
Hvad de länsade med? 
<sec/>
Ja, det var egentligen rätt komiskt. Det befanns, att regnet i förening med den varmare luften hade lossat alla hjässors tjocka, målade kalotter – det var dessa, som aftogos och användes till öskar. 
<sec/>
Om nedfärden är vidare ej mycket att säga. Kurivi sjönk och sjönk alltjämt, omsvept af tunga, hvita moln. 
<sec/>
Men med ens blef det ljusare. Den sväfvande jättestaden hade genomträngt skyarnes region. Under den utbredde sig det väldiga ekvatorialhafvet, och nu strålade solen från mörkblå himlapell, tätt behängd med krusiga små moln. Men solen stod nära sin nedgång och framkallade gyllene bräm kring hvita skyar, hänförande reflexer på hvalfvets olika lager; hela atmosfären var mättad af färger och värme. 
<sec/>
Nu såg man solstrålarnes lek med det ljumma hafvets böljor – såg hvita slöjor på lekande vågor, och allt närmare och närmare kom Kurivi oceanens fräsande bälte. 
<sec/>
 
<sec/>
Med ett väldigt, ofantligt dån slog världsstaden ned i hafvets sköte. 
<sec/>
 
<sec/>
Hur den föll? 
<sec/>
Om den sköt ned i hafvet som en sten? 
<sec/>
Nej, icke så. 
<sec/>
Som stenen faller i vattnet, när barn kasta »smörgås», så föll staden, ty dess riktning gick ungefär i horisontalplanet. 
<sec/>
 
<sec/>
Erling stod på muren. Han såg, hur den sjönk och sjönk – hur vattnet tornade upp sig som ett väldigt berg – han såg en vattenyta, som stod nästan lodrätt. Högre och högre blef berget. Med ett ryck slutade staden sjunka. Hvad skulle ske? Skulle kolossen mäkta höja sig? Skulle den gå under? 
<sec/>
Den steg – var om få ögonblick öfver vattenytan – världens lefvande varelser voro räddade. 
<sec/>
Det var ett spännande ögonblick för alla. 
<sec/>
Ett ångestens ögonblick. 
<sec/>
Men när staden höjt sig, då omgafs den af myriader klara vattendroppar, som vid fallet slungats mot skyn och nu sakta sänkte sig. 
<sec/>
Och då sågo den nya jordens människor en syn, som de väl aldrig kunde glömma. 
<sec/>
De sågo solens strålar bryta sig i vattenkaskaderna – brötos och bildade den härligaste regnbåge. 
<sec/>
Sjufärgad och lysande stod den dubbel i skyn, och tycktes med människorna jubla öfver deras underbara räddning. 
<sec/>
Och Ita sade till Mira: 
<sec/>
»Denna syn är så härlig, att endast den ersätter allt, hvad vi mistat, att den gifver mig mod att lefva ett helt nytt lif i svält och mödor.» 
<chapter/>
<chaptername>FemMillionerIEnBåt</chaptername>

<chaptername>KAP. 22.</chaptername>

<chaptername>Fem millioner i en båt</chaptername>

<sec/>
Kurivi fortsatte af farten sin färd fram öfver vattnen. Den hade slungats från sidan ned i oceanen och gled ännu ett stycke framåt. 
<sec/>
De flesta æromotivförare hade räddats – endast några hundratal saknades. 
<sec/>
Värmen var intensiv. Solen stod alltjämt nära horisonten. Det var den långa morgongryningen, som skulle föregå den nya jordedagen, menade doktor Rilo. Det var skiftande färgspel beständigt, erinrande om nutidens midnattssol bland ishafvens kuster och skär. Men här lyste solskifvan, stor och blodröd, endast öfver vatten och åter vatten. 
<sec/>
En bris blåste upp. Den öfvergick till storm; och människorna gladdes som barn åt dess dån. De roade sig med att åse vågornas brottning med murarne, hur skummet stänkte högt mot skyn. Men de anade ej, hvilken fara jättestaden löpte, om böljorna hade vräkt in. 
<sec/>
Dag efter dag förflöt – alltjämt stod solen stilla vid horisonten – än lysande i alla dessa praktfulla färger, än döljande sig i tjocka moln och täta skyar. 
<sec/>
Solskifvan förstorades märkbart; och Erling såg däraf, att jorden verkligen närmade sig solen. 
<sec/>
Erling hade redan för länge sedan gifvit order om att resa ett högt torn i stadens midt. Detta arbete var nu färdigt. I sällskap med Ita, Svenno, Rilo och Sista bestego Erling och Mira det omkring ett hundra meter höga tornet. 
<sec/>
Vatten så långt ögat kunde nå. Vatten, himmel, moln och sol – men intet land. 
<sec/>
Erling sade: 
<sec/>
»Förutom att vara utkikspost har detta torn äfven ett annat mål.» 
<sec/>
»Hvad då?» 
<sec/>
»Att se, hur vattenytan står på jorden.» 
<sec/>
»Den är väl horisontal.» 
<sec/>
»Möjligtvis – men jag tror det ej.» 
<sec/>
Svenno lämnade Erling det snöre, som han medfört. Vid detta fastknöts ett föremål och sänktes ned utanför tornets vägg. Det svängde ut från muren, och nere vid marken var det ungefär en fot aflägset från tornets nedersta del. 
<sec/>
»Tornet står vinkelrätt mot vattenytan,» sade Erling. Men snöret hänger snedt. Vattenytan har sålunda en betydlig lutning.» 
<sec/>
»Lutar vattnet?» 
<sec/>
»Ja.» 
<sec/>
»Hvaraf kommer sig detta?» 
<sec/>
»Solsidan af jorden är äfven »stötsida», nattsidan har »lä». Den förra är utan vatten – den senare har ett helt, väldigt vattenberg öfver sig. Vi stå precis midt emellan, och därför sluttar hafsytan.» 
<sec/>
»Besynnerligt, att vi ej glida utför mot solsidan,» anmärkte Mira. 
<sec/>
»Nej, vi hållas i jämnvikt,» svarade hennes trolofvade. 
<sec/>
»Detta ojämna förhållande måste väl åter jämna ut sig?» frågade Svenno. 
<sec/>
»Helt visst. Och det inom fyratioåtta timmar.» 
<sec/>
»Men hur går det då med oss?» frågade Sista. 
<sec/>
»Vi komma nog att bäras på den stora flodböljans kam,» menade Rilo. 
<sec/>
»Ja,» sade Erling. 
<sec/>
»Tror Ni, att jorden återfår rotationen kring sin axel» frågade Rilo. 
<sec/>
»Alldeles säkert!» 
<sec/>
»Och på hvilket sätt?» 
<sec/>
»Just genom denna stora flodvåg.» 
<sec/>
»Jag fattar ej.» 
<sec/>
»När jorden har närmat sig solen intill sitt nya jämnviktsläge, står alltså vattenberget på hennes nattsida.» 
<sec/>
»Ja.» 
<sec/>
»Jordens jämnvikt är sålunda då labil.» 
<sec/>
»Javisst!» 
<sec/>
»Den svänger öfver, och rotationen är gifven.» 
<sec/>
»Ja, utan tvifvel! Ni har rätt!» 
<sec/>
»Och tror Ni att vi då åter behöfva riskera att bli utslungade i rymden?» 
<sec/>
»Nej, icke så, att vår båt denna gång kastas ut i rymden – nej. Men vi komma att handlöst föras med den stora vågen.» 
<sec/>
»Och slutligen kastas i land på en ö, som sticker upp?» 
<sec/>
»Ja, låtom oss hoppas det.» 
<sec/>
Mira och Ita gåfvo till ett högt rop. 
<sec/>
»Hvad står på?» 
<sec/>
Men svaret kom ej från mänskliga läppar – naturen själf gaf svar. 
<sec/>
Upp ur hafvet sköto i en lång, oöfverskådlig, rad, väldiga pelare af hvit ånga. Hafvet rundt om Kurivi kokade och fräste, jättestaden skakades i sina grundvalar. Det knakade och brakade, det brusade och sjöd. Ångan hvisslade och tjöt. Snart blandades den med aska och stenar, och slutligen bröto sig blodröda eldtungor fram ur hafvets sköte. 
<sec/>
Det var ett undervattens vulkanutbrott i all sin hemska skönhet. 
<sec/>
»Svallvågorna hindra oss att komma nära,» sade Erling. 
<sec/>
»Ja,» menade Svenno. 
<sec/>
De tre kvinnorna hade sjunkit ned och omfamnade hvarandra i ytterlig förskräckelse. 
<sec/>
Erling lade sin hand på Miras skuldra. 
<sec/>
»Det är ej farligt, älskade,» sade han. 
<sec/>
»Är det ej?» 
<sec/>
»Nej.» 
<sec/>
»Hur långt aflägset är det?» 
<sec/>
»Sextio eller sjuttio kilometer,» svarade världens höfding. 
<sec/>
»Ser Ni ej, hur tornet svänger?» frågade doktorn. 
<sec/>
»Det slutar snart. Det blir mindre och mindre.» 
<sec/>
Erling visste, att tornet var segt och hållfast. 
<sec/>
»Hur hafva dessa vulkaner kunnat bildas?» 
<sec/>
»Genom jordens uppvärmning ha sprickor uppstått. Det är utefter en sådan spricka, som vulkanerna bildas.» 
<sec/>
»Genom vattnet?» 
<sec/>
»Ja, genom vattnets beröring med det varmare inre. Det bildas ånga, spänningen växer mer och mer, och våldsamma explosioner följa.» 
<sec/>
Nu började åskan rulla doft, och ljungande blixtar genomkorsade luften. Ett häftigt regn föll öfver staden, och askan fördes öfver den i tjocka moln. 
<sec/>
»Låtom oss lämna tornet!» bjöd höfdingen, och de nedstego. 
<sec/>
Nedanför väntade Itas fästman. 
<sec/>
»Ita, hvar har du varit?» frågade han. 
<sec/>
»Med Mira där uppe,» svarade hon. 
<sec/>
»Vi skyndade ned, då höga punkter under åskväder äro farliga,» sade Erling. 
<sec/>
I det samma hördes en väldig, dånande knall i askregnet, som nu var så tätt, att man knappast kunde se handen framför sig. En ljungeld banade sig väg ur molnens täcke och slog ned i det höga tornet, som de nyss lämnat. 
<sec/>
Verkningen var i högsta grad oväntad: Tornet föll ej, det stod orörligt kvar på sin gamla plats, rakt och stolt som förr. Men blixten hade antändt det. Det fattade eld. Det brann som en lysande tjärfackla. Tornet hade förfärdigats af bacillaffall, och blixtens ofantliga värme hade satt det i brand. Detta var nytt icke blott för Erling, utan för dem alla, 
<sec/>
Hemskt lyste den väldiga facklan genom den täta askan. Och stormen tilltog. 
<sec/>
»Hvad blir följden af detta?» frågade sig Erling. »Husen äro naturligtvis då också brännbara. Elden måste släckas, annars förtär den hela staden!» 
<sec/>
Nu började orkanen att lösrycka små glödande bitar ur tornet. De fördes ut öfver jättestaden, men släcktes snart i askregnet. 
<sec/>
Människorna voro fasans sannskyldiga personifiering. Halft vansinniga af skräck öfver de tvenne lössläppta elementens raseri: Utanför dundrade vulkanerna, brusade stormen, öste regn och aska ned – innanför murarne härskade en farlig tyrann – elden. 
<sec/>
Hur länge detta tillstånd varade, visste ingen. Så småningom var tornet blott en hög af aska. Då gaf Erling befallning att forsla den öfver murarne och begjuta den med vatten. 
<sec/>
Så slutade denna, den nya jordens första eldsvåda utan men för själfva staden. Men skräcken skördade under denna brand efter Erlings beräkning omkring en million af världens människor. 
<sec/>
Elden var släckt, men ännu spydde vulkanraden aska och stenar, och allt låg i ett skimmer af bjärtaste rödt från deras glimmande, brinnande tungor. 
<sec/>
»Jag tror ej, att många timmar återstå, innan jorden nått sitt nya läge,» sade Erling till Mira. 
<sec/>
»Men,» svarade hon, »om flodvågen för oss mot vulkanerna – – – ?» 
<sec/>
»Då är det slut med oss.» 
<sec/>
»Och om jorden roterar åt motsatt håll?» 
<sec/>
»Så aflägsna vi oss ifrån dem, men gå måhända andra faror till mötes.» 
<sec/>
»Hvad tror du?» 
<sec/>
»Jag vet ej alls.» 
<sec/>
Mira var skön, där hon stod i de eldsprutande bergens magiska reflexer. Erling drog hennes hufvud mot sitt bröst och tryckte en kyss på hennes svällande läppar. 
<sec/>
»Snart börjar det verkliga lifvet, Mira.» 
<sec/>
»Ja, min Erling!» 
<sec/>
»Snart landa vi på en vänlig, solbelyst kust, Mira, och det nya lifvet börjar.» 
<sec/>
»Ja, älskling.» 
<sec/>
Ett ryck – så åter ett och ännu ett. 
<sec/>
Jorden hade börjat rotera. 
<sec/>
»Till muren, till muren!» 
<sec/>
De ilade till stadsmuren. 
<sec/>
Skulle Kurivi höjas med vågen och föras jorden rundt. 
<sec/>
Snart stodo de spejande på den del af muren, som vette åt vulkankedjan. Blott vatten och åter vatten. Nej, se där – där under den eldspyende, långa raden, där hade landet höjt sig. Hvar vulkan hade bildat ett litet berg för sig, öfver hvars kam lavan flöt i väldiga strömmar. Högre och högre stego öarne. Där bildades nya. De stego ur hafvet med förvånande hast. 
<sec/>
»Erling! Landet höjer sig!» 
<sec/>
»Nej, Mira, vattnet sjunker. Vi gå motsatt väg, bort från de farliga vulkanerna.» 
<sec/>
»Gudskelof!» 
<sec/>
Hafvet sjönk mer och mer. Den väldiga vågen medtog allt, som låg i dess väg, och hvarje droppe vatten följde obevekligt efter i dess spår. 
<sec/>
Inom få ögonblick låg Kurivi på torra land. En våt, naken öken utbredde sig för invånarnes ögon, och i detsamma sjönk solen. Det blef natt. 
<sec/>
Men himlen var klar, ty rotationen dref vulkanaskan bort från staden. Och på fästet syntes åter stjärnorna tindra som förr. Sakta kröp månen fram. Troget hade den följt jorden på hennes färd genom eterhafvet. 
<sec/>
Flodvågen, som nu gick fram öfver jordens andra sida hade ej mäktat suga jättestaden med sig. Blott ett par mil hade den aflägsnat staden från vulkanerna. 
<sec/>
Och stjärneljus och måneglans blandade sig med eruptionernas röda bål, och den natten kunde ingen glömma, som sett dess sällsynta skönhet. 
<sec/>
Den natten var fylld af rus som vårens natt i våra dagar. 
<sec/>
Allt, som lefde, kände behof af att älska och älskas. 
<sec/>
Då smög sig Ita likt en smeksam kattunge i sin Witos armar – då önskade Svenno och hans gamla Sista, att denna natt hade inträffat under den tid, då de voro unga – då glödde Erlings läppar mot Miras – allt sjöd och jäste i människornas nyvaknade sinnen. Alla dessa gamla, de älskade denna natt så som vi älskade i vår tid. Passionens glöd var som den glödande lavan – poesien i människornas bröst harmonierade med månens sken, och stjärnornas glans liknade mannens blick på den älskade. 
<sec/>
Där hviskades ömma ord i nattens doftfyllda luft, där växlades eldiga smekningar, där brunno heta kyssar. 
<sec/>
Men doktor Rilo gick omkring och gladdes i sitt hjärta. 
<sec/>
»Kärlek,» hviskade han, »kärlek! Så kom du dock till slut, du känsla, hvarpå jag alltid trott. Så var det då blott en slummer, ej död.» 
<sec/>
Och öfver hela staden såg han, hörde han blott detta enda: Kärlek. 
<sec/>
»Nu kan jag dö i frid,» sade han. »Kärleken lefver och skall aldrig dö.» 
<sec/>
Men grymt, obevekligt gick flodvågen, skyhög, brusande, svart och hemsk på jordens motsatta sida. 
<sec/>
Och ingen varelse anade, hvad morgondagen skulle bära i sitt sköte. 
<chapter/>
<chaptername>Slutet</chaptername>

<chaptername>KAP. 23.</chaptername>

<chaptername>Slutet</chaptername>

<sec/>
Blodröd steg solen nästa morgon upp öfver jättestadens murar. I guld och purpur skimrade molnen, och i hundra tusental strömmade människor ut öfver murarnes krön. I hela skaror begåfvo de sig af för att taga det nya landet i skärskådande. 
<sec/>
Det var sent, när Erling vaknade. Förskräckt åsåg han folkets lättsinne och gaf genast order om att hindra all vidare vandring öfver stadsmuren. 
<sec/>
»Förstå Ni ej,» sade han, »att all fara icke är öfverstånden. Floden, den väldiga vattenfloden kommer. Om få timmar är den här. Kurivi är det enda säkra stället, om ens det är säkert.» 
<sec/>
»Tror Ni, att floden kommer med ens?» frågade Wito. 
<sec/>
»Två möjligheter äro tänkbara.» 
<sec/>
»Hvilka?» 
<sec/>
»Antingen höjer den sig lika sakta, som den nyss försvann.» 
<sec/>
»Eller också?» 
<sec/>
»Har den samlat sig till en enda, ofantlig jättebölja, som störtar in öfver Kurivi, förgörande allt!» 
<sec/>
»Hvad tror Ni?» 
<sec/>
»Jag vet ej.» 
<sec/>
Då hördes rop öfver allt: »Floden kommer, floden kommer!» 
<sec/>
»Mira, hvar är du?» ropade Erling. 
<sec/>
Mira svarade ej. 
<sec/>
»Hon gick till muren,» sade en, och Erling skyndade åt det antydda hållet. 
<sec/>
Mira såg han ej. 
<sec/>
Men framför sig på slätten såg han vågen komma. 
<sec/>
Den kom ej som ett fruktadt, skyhögt berg. Nej. Stilla, oändligt stilla silade den fram. Nu var hela slätten täckt med en fots vatten. 
<sec/>
»Här är jag, Erling!» 
<sec/>
Gudskelof, det var Miras röst! 
<sec/>
Öfverallt på slätten sträfvade människor fram. De vadade i vattnet, som nu räckte dem till knäna. Jämmerrop och klagan ljödo hemskt öfverallt. 
<sec/>
Nu nådde vattnet till midjan. 
<sec/>
Erling och Mira vände sig bort från den hjärtskärande synen. De kunde ej lämna bistånd. 
<sec/>
På tre meters vatten höjde sig staden – den flöt ånyo utan minsta läckage på oceanen. 
<sec/>
Men rundt omkring den skvalpade vågorna med flere hundra tusen bröders och systrars lik. 
<sec/>
Kurivi steg och steg. 
<sec/>
Den nådde vattenbergets topp. Den fördes med framåt. Och den sänkte sig på vattenjättens rygg. 
<sec/>
I samma ögonblick, som denna sänkning började, törnade den flytande staden emot något hårdt. Den stannade. Vattnet sjönk rundt omkring den. 
<sec/>
Kurivi hade fångats af ett mycket högt berg. Staden hade drifvit ut ur ekvatorns trakter och befann sig på jordens norra halfklot. 
<sec/>
Snart sväfvade staden i luften, buren af tre af bergets tinnar. 
<sec/>
»Här, mina vänner,» sade Erling, »här äro Ni säkra. Nästa våg, som kommer, når aldrig hit upp. Här kunna Ni tryggt lämna Kurivi.» 
<sec/>
Vattnet hade nu blottat en stor del af det tretinnade berget. En väldig ö visade sig, och på dess topp tronade staden. 
<sec/>
Det märktes en knakning i stadens murar och golf. 
<sec/>
»Lämna staden!» befallde Erling. »Den kan när som helst brytas i tu och störta ned mellan de tre tinnarne.» 
<sec/>
Själf stannade han som kaptenen på sin skuta ända tills alla aflägsnat sig. Och Mira var vid hans sida. 
<sec/>
Men när den sista människan försvunnit ur Kurivi och endast Erling och Mira funnos kvar, tog mannen kvinnans hand i sin och sade: 
<sec/>
»Jag måste säga dig det, som jag nu säger. Jag känner på mig, att min mission är ändad – – – – » 
<sec/>
Det knäppte och brakade i Kurivis »botten» under dem. 
<sec/>
»Låt oss dö samman, Mira! Men låt oss i vårt nästa jordelif ändtligen finna hvarandra!» 
<sec/>
Hela staden sviktade. 
<sec/>
»Haf tack för allt, min Mira!» 
<sec/>
»Tack, älskling! Du gjorde mig lifvet till en enda glädjedag.» 
<sec/>
Nu kom katastrofen. 
<sec/>
Med ett oerhördt brak och dån störtade jättestaden, detta underverk af mänskligt snille, ned i afgrunden mellan de tre skyhöga tinnarne. 
<sec/>
Ej ett hus undgick förstörelsen. 
<sec/>
Af Mira och Erling blef ej annat än atomer. 
<sec/>
Han och hans brud begrafdes i spillrorna – men jordens räddade människosläkte bevarade dem länge i tacksamt minne. 
<sec/>
Erling Svahn vaknade. 
<sec/>
Vid hans sida satt Mira. 
<sec/>
Och hans långa dröm var slut, hans sjukdom häfd, hans medvetslöshet svunnen. 
<sec/>
»Mira,» sade han varmt, »vill du bli min äfven i detta nya lif?» 
<sec/>
»Ja, Erling, ja, i tid och evighet.» 
<sec/>
Het brann kyssen på flickans läppar, mildt bars syréndoften in i rummet af vestanvinden, och två par ögon strålade af kärlek och hopp. 
<sec/>
»Lifvet, lifvet,» tycktes de jubla de bägge unga. 
